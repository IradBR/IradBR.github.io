{1א-ב חסר} שירים
{2א}{2}בעה"י
א. י״ל במ״ש הס ואח"כ כתת, לשון הס הוא ע״פ המבואר בס' אילים להיש"ר מקאנדיאה, שהבקיאות הוא פועל החוש ואינו פועל השכל, דפעולת השכל היא ידיעה שנקנה בהיקש. ונודע שעצם גדר הדיבור הוא הכרת השכל, וע״ש כך נקרא הנפש המשכלת נפש המדברת, וקנין החושים אין השימוש בהם מצד הדיבור שבאדם. ע״כ נקרא הקנין של בקיאות בשם הס, לשון שתיקה, כלומר שאינו פועל מצד כח הדברי שבו, ואח״כ כתת, בפועל העיוני. וי״ל כמ"כ בחיות חשמל, עתים חשות עתים ממללות, כיון שגם הם צריכים לקבל השכלתם ולהשכיל אח״כ, יש בהם ג״כ אלו הענינים לפי גדרם. וקבלת ההשכלה בכלל הוא שימוש חוש בערכם. וזהו עתים חשות. וכשמשכילים ומוציאים תולדות והקשים, משתמשים בגדרי הדיבור שלהם. עתים ממללות. ולהורות בא שלא נמלטו משינויים, שכל מה שלמטה מאצילות יתכן שינויים בהם כנודע.
{{לפי מש"כ הרא"ש בפ' כיצד מברכין............. או דגפן כולל יין כמו ענבים, וצ"ע לענין ספק.}}
{{הא דאיתא בס"פ הקומץ רבא בעובדא דמר ברי' דרב אשי ורבינא............ ככל עוסק במצוה, ולא אמרן דמצוה קודמת כשא"א לעשותה ע"י אחרים כ"א במצות {2ב}{3}תלמוד תורה.......... דבשבתא דריגלא ממ"ע פטור ול"נ רק ל"ת.}}
ב. קצת ביאור בענין אם א״ס הוא הכתר, דכבר נמנה וגמר האלקי רמ״ק ז״ל בספ״ר, דא״ס בחי' לחוד וכתר לחוד. ולע״ד תוכן החקירה תתבאר ע"פ מה שהאיר לנו עיינין הגאון האלקי רמ״ח לוצאטו ז״ל בענין לימוד חכמת האמת, שכל מה שאנו מדברים בסדרי ההנהגה האלקית הוא רק כפי המונח שרצה האדון ית״ש להאציל ולסדר, אבל הבחי' כפי מה שיכול לפעול ברצונו, ע״ז אין לנו דברים ולא גדרים ולא תפיסת מחשבה. והנה, היו פלוסופים הרהיבו עז לדבר גם בענין היכולת, כמו שדברו מחכמי ישראל שלא ידעו מקבלת החכמה האלקית, ויש מהם גזרו שיש נמנעות עצמיות, אבל באמת כמעט מבורר, שלרוב, הדברים שחשבו נמנעות עצמיות אינם אלא לפי מה שנסדר בחק שכלנו, הלקוח מבנין החושים ומושכלו' ראשונות, שתוכיותם בנוי על המפורסמות או המוסכמות, ואין אתנו יודע להשכיל איזה גדר בהפשטת כליו מכל סיגי החושים הנמזגים בתוכו. א"כ לפי החושבים שיש ענין חיוב קיים באיזה פרט או כלל, וכמו שביאר במו"נ ענין זה, ועיי' בפרקי משה לו ז"ל על רפואה, בסופו, ויכוח עם גאלינוס, לדידהו הרצון העצמי מצד היכולת הוא א״ס ב״ה, ומה שהוא שלמות הוא מחויב לפי דעתם בחק היכולת. אבל לפי אמתת החכמה, שעיקר השלמות בפעולותיו העליונו', שאין אתנו יודע עד מה, והם פועלים בבב"ת כענינו ית' שאין לנו דיבור ומחשבה והסתכלות בזה כלל, ומה שנתגלה לנו אין בזה תנאי החיוב כלל כ"א רצונו השלם, ואין בעליונים ובתחתונים כלל מי שיאמר לו מה תעשה, פי', שאפי' פעולותיו נכבדו ורמו כ״כ מערך כל היצורים העליונים אפי', עד שלא די שלא ישיגו ענינם בפרטיותם לשאול בזה ענין איך ולמה, רק רמה ידו ית' כ״כ עד שבל יחזיו פעולותיו באופן שיהי' מי מהעליונים שיתעורר עי״ז שמשיג בתורת שאלה מה תעשה, והפעולות שהם בחק שלמותו ית' א״צ כלל שיהי' נודע לשום נברא, חלילה לו, א״כ הכתר, שהוא כלל תכלית הרצון מכל מה שיהי' בסוף כל מעלה שייכות לנבראים, אין זה הדרך מחויב, שבחק א״ס אפשרי דרך אחר, אלא שיש בחי' רצון שסדר אופן זה, וזהו עולם חס״י, א״כ א"ס לא זהו כתר. וברחמיו יכפר על התירי פי לפצות שיח, כי פנימיות נפשי חשקה בתורה, ובחסדיו אל יצל מפי דבר אמת, ויזכני להשכיל באמיתו.
ג. כשם שבבחי' נוק' בעולמות מושרשים בה ענין הקלקולים, בחי' ב"ן, כמו כן בנפש האדם. וכשם דסלקא עד א״ס, עטרת בעלה בעולמות, כמ"כ באדם. ביאור זה, הנה חז״ל אמרו ע״פ כ״א בתורת ד' חפצו, לעולם ילמוד אדם ממה שלבו חפץ. והנה, כ״ד שצריך להשתלם, יש בו הרגשת חסרון קודם שישתלם, והוא מקום לההשתלמות. כיצד, מי שמוכן ללמוד הלכות ימצא בנפשו ענין חסרון להלכות, {3א}{4}וכשלא ישלים זה יסבבו לו חסרון בהנהגתו ובדרכי יראתו, וימצא ג״כ תשוקה לזה בטבע נפשו. ומי שמוכן לפנימיות התורה ימצא בנפשו חשק לזה, ואם לא ישלים ימצא חסרון שלא יוכלו מדותיו להשתלם בלא זה, ולא תוכל יראתו להתכונן רק כשישלים עצמו למה שמוכן. וכ״מ שיהי' יותר מוכן, כן תהי' ההשלמה יותר נחוצה והחסרון שבמניעת ההשלמה יותר גדול, וממילא כ"מ שיהי' החסרון יותר גדול במניעת ההשלמה, החסרון הזה בעצמו היא הכנתו לההשלמה. נמצא שכפי עומק החסרון כה תגדל המעלה בהשלמה. והחסרון במניעת ההשלמה, היא בחי' נוקבא שבנפשו, וכשממלאה היתה לראש פינה, ובזמן שהם יורדים עד עפר לכן עלייתם עד לכוכבים. ולפ״ז ראוי לכל אדם לבחור מה שמוצא בנפשו הכנה לזה להיות בזה עיקר מעינו, ושאר הענפים יוכללו בזה כשיתן חלק לכ״א כפי הראוי. ע״כ א״צ כלל שיהי' איזה פירוד דעות בענין קביעות לימודים, שזה משים עיקר למודו בהלכות וזה באגדות וזה בס״ת, שהכל לפי ההכנה, והיא בחי' נוק' דבכל נפשא, רק שכל אחד יתן חלק מוכרח גם לשאר חלקי התורה, כי כולם כלולים זה בזה, רק ממה לעשות קבע וממה ארעי זה מסור לפי שכלו של אדם והרגשתו הזכה. והנה, ע״פ רוב, הטבע הראשונה היא נקודת האמת הישרה, וזו היא אשתו ראשונה. וכ״א יכול ע״י הרגל לשנות תשוקתו וטבעו, אבל לא יצליח בשינוי שבא ע״י ההרגל כמו שהי' מצליח בהיותו מתנהג כפי עצם תכונתו. אך יש לך אדם שבידים משנה טבעו בלא סיבה מכרחת, והוא המגרש אשתו ראשונה, שאפי' מזבח מוריד עלי' דמעות, שלא די שבתורה ליוצא ולבא אין שלום, גם בעבודה לא יצליח כ״כ. רק אם מוצא טבעו חושק לעשות עיקר מחכמות חיצוניות, אות הוא ששם השי״ת זה בטבעו כדי לבטל טבעו, יכוף יצרו ויקבל אגרא, וזהו מציאת ערות דבר שמצוה לגרשה. אך אם מוצא יותר קורת רוח אח"כ בחילוף טבעו ותכונתו הראשונה, או חסרונות צדדיות שאין סדר הראשון נח לו, תלוי בגדרי הקדחת תבשיל או מצא אחרת נאה הימנה, דמ״מ עצה יפה שלא לגרש בשביל זה, ויתחזק על משמרתו ויעלה בידו בעה״י. אך לפעמים ע״פ ההשגחה העליונה מסתלק ממנו כשרון הטבעי שלו, והוא כשמסולק ממנו החסרון וההכנה לקבל, ובגדר סילוק שכינה, וזהו מתת אשתו ראשונה, שפסיעותיו מתקצרות ולא יעלה כ״כ בקל ממדרגה למדרגה, ועצתו נופלת, כי כל מה שמסכים עצת שכל בההנהגה והיא נאותה לטבעו בתולדה, חזקה היא ובצורה, משא״כ כשכבר אין עזרת טבעו בו, לפעמים לא יצליח בעצה וצריך רחמים רבים, ועולם חשך בעדו בכלל, אין השגתו בהירה כ״כ, וכאילו נחרב בהמ"ק בימיו. כי מי שיש בו דעה, דהיינו להשיג סדר ההנהגה האלקית, משיג בפנימיות נפשו כפי היכולת האנושי תכלית ההנהגה, ויודע שהכל לטוב גמור, ה״ה כאילו נבנה בהמ"ק בימיו, כי ע״פ השגתו המעולה הוא מנהיג כל פרטיו. וכשההשגה מתקצרת, א״א לו להשיג השגה ברורה בהקפת התכלית, שתלוי בעומק ציור הנפש, א״כ כאילו נחרב בהמ״ק בימיו. וגם דבר של קיימא היא התנהגות לפי טבעו ולמודו ממה שלבו חפץ, ע"כ אין תלוי כ״כ במעשה, כי כבר נגזר בהתחלת היצירה בכלל חכם או טפש. אבל זיווג (ראשון) [שני] אינו בטבע, ותלוי רק ע״פ מעשה, כי אם יזכך מעשיו, ד' יתן חכמה מפיו לחכימין, ובכלל עומד ע״פ נס ולא בחק הטבע, והיינו קשה לזווגן כקי״ס.
{3ב}{5}ד. י״ל בדחז"ל אמתא דבי רבי חזיי' לההוא גברא דהוי מהפך במזיי' א"ל עד מתי אתה מסלסל בשערך, שדברו באורח חכמה. דהנה רבינו הק' שסדר המשנה שבה מתבארים כל הלכות שבתורה שבע"פ, והם מיוסדים על פי ענין סתרי תורה, והמכוון שיגיע האדם עי"ז לתכלית ידיעת השי״ת, כמו ששואלים ביום הדין צפית במרכבה כו'. והנה צריך האדם להקדים תחילה לדעת דיני התורה וטעמיהם באופן ברור, ודרך הפלפול הישר בהם להבין דבר מתוך דבר, להורות כדת של תורה, ואח״כ יפנה לחכמה האלקית בעיקר זמנו, וישים זמנים לשמור תלמודו לחזור עליו. אבל לא יוציא כל ימיו רק בפלפולי הלכה, ולא תמצא ידו להכנס בפרדס כלל. ובאמת עיקר התכלית הוא ידיעת הבורא ית' כפי האפשרי. והנה דיני התורה הוא במטטרו״ן, סוד עבד, וסוד טו״ר, כשר פסול, ומשנה בסוד אמה העברי' כמבואר בדברי הרח״ו ז״ל בהקדמת עץ חיים. ורבינו הק' ודאי נשמתו היתה בסוד תורה שבע״פ, בפנימיות שלה, ובחי' דיני המשנה הוא רק אמתא דבי רבי. והנה הדינים הם בסוד קווצותיו תלתלים, על כל קוץ וקוץ תילי תילים של הלכות, והוא בחי' השערות, אבל הפנימיות הוא המוח עצמו. והשערות רק שער הוא להכנס עי״ז אל הפנימית. אבל אם יאמר האדם כל ימי חייו, וגם עד זקנה ושבה ושכבר מילא כריסו להיות בקי בדיני תורה, שאין לו כ״א עסק ההלכות ופלפוליהם, כי באמת אפשר להרחיב פלפולי הלכה עד שיהי' צריך בזה לעסוק כל ימיו, אבל א״ז הדרך הטוב אשר הורה לנו ד' ית', כי צונו לדעת אותם ידיעה אמיתית, א״כ ודאי ראוי שלא להרבות בעניני פלפולי ההלכות כ״א המוכרח למעשה המצות, ואח״כ להתעסק בחכמה המביאה לידיעת הבורא ית', וכשיארע ספק בדין יוציא בשכלו בתולדות ההלכות. כי בענין הברקת השכל, גם העסק באלקיות ודאי מבריק את השכל ומאמתו יותר ויותר, וכיון שלא תחסר לו הידיעה, לא יכשל, והשי״ת רגלי חסידיו ישמור. וזהו דאמרה אמתא דבי רבי, דהיינו כשנתבונן על הצורך לדעת את המשנה ופרטותיה למעשה, נמצא שעולה בגבול, וזהו מופת שלא זה לבד הוא תכלית העסק. אבל הענינים האלקיים המה בלא גבול, רחבה מצותך וגו'. ע״ז כדחזיא לההוא גברא דהוא מהפך במזיי', בחי' השערות, ועזב בחי' המוח גם לעת זקנה ושבה, אמרה לו עד מתי אתה מסלסל בשערך, שגם מהפשט גופי' מבואר חיוב העסק באלקיות כשבא זמן לזה, ויחסו אל האיש, כי כל הבחי' מודרגות לפי בחי' המשיג, וכ״א י״ל מדור לפי כבודו. וי״ל דהיינו דלא ידעי רבנן מאי סלסליה, כי באיזה בחי' מדבר שם. ומדברי' הכירו שהכונה שיתעסק בתחילה בשערות, וזה בעסקו לשמה תרומם שכלו וקדושתו להעלותו, תחת אשר בהיותו משיג רק בפשט לבדו הי' בין עבד ואמה, תושיבהו בין נגידים, מלכים שבקדושה. א״כ התכלית היא שיתרומם, ואם הוא לא יתרומם ע״י בחירתו בעסק סוד ד', מי יחוש עליו, ומזה ידעו פירושא דקרא. וזהו דאמרה עד מתי אתה מסלסל בשערך, כיון שזקנת כנוס אל החצר הפנימית, להתענג על ד'. ברוך שבחר בהם ובדבריהם.
וי״ל דהיינו דכתיב בנערים דאלישע שהתקלסו בו ואמרו עלי קרח, דהם לא האמינו בחכמת האמת שכל עניני המעשה וההלכות הם נובעים {4א}{6}מעומק המחשבה של החכמה הסתומה. א״כ גם מי ששכלו מתעלה מאד, ונתרחק הרבה מעניני החושים, מ"מ כיון שבתורת ד' חפצו שליט הוא בתורה המעשית שבעוה״ז, כי השערות יונקים מהמוח. אבל התועים שחושבים שכל ענין התורה הוא רק דקדוקי ההלכה, שמקורם השכל החמרי לבד וא״ל אחיזה במקום יותר נעלה, א"כ מי שמסתלק מעניני החושים לגמרי אין לו שום אחיזה בתורה שהם חושבים, ודומה להם שנסתלק עי"ז מקור נביעת השער לגמרי ונקרחו ממנו. אע״פ שבהכרח יודה כל איש שיש חכמה נעלמת, אבל לא ידעו שהיא משפעת חיות לחכמה המעשית בהלכות שבתורה, א״כ חשבו שמי שנתעלה כ״כ, שוב א״ל עסק כלל עם בני אדם, וראוי לו להסתלק מהעולם לגמרי. אבל תעו מדרך השכל, כי איש אשר אלה לו תורתו משתמרת, מפני שיש לה חיות מאור העליון, ותמיד עוסק בכל פרטי המעשה ע״י עסקו בגדולות שבמעשה מרכבה. וי״ל בזה מליצת חז״ל, מאי נערים, שמנוערים מן המצות. מאי לשון מנוערים, וי"ל דבאמת נובלת חכמה של מעלה תורה, ועיקר חלוקא דרבנן שבג״ע היא פנימיות התורה, והמצות הם בתור שער וקליפה קדושה, שומר לפרי, בתור עשייתם הגשמית המוכרחת מאד. וכהגוף לנשמה, דכל המצות נדחים בפקו״נ משום וחי בהם, ה"נ עיקר המעשה והרבה עיונים נדחים בשביל מעשה מצוה של חובה. ולא שהגוף עיקר מצד עצמו, רק מצד בחירת הנשמה. וכמ"כ במעשה ותורה הפנימית הדברים מכוונים. והנה, כשמעשה המצוה נאחזת ע״י האמונה עכ״פ בשרשה וחיותה, אינה כ״א מפארת ומעטרת החלוקא דרבנן. אבל כשלא תאחז בקדושה, או מצד שלא יאמין בזה ח״ו, או מצד שאינו מכווין להלכה, בזדון או ברישול חלילה, אינו נתפס להיות לזאת המעשה מקור ועטרה ויפוי ממקור עליון נמצאו, שהמעשה מצד חומריותה לבדה, וטרדת השכל והכלים בחמרים ודאי מסבב חסרון לחכמה האמיתית, והוא כאבק העולה בבגד, שצריך שינער אותו לנקותו. וזהו לאחוז בכנפות הארץ וינערו רשעים וגו', כי הארץ העליונה כל המעשים תלויים בה לעבדה ולשמרה, ורגלי' הם כנפות הארץ, גורמים חיוב המעשים וטורח בירורם. אע״פ שאין מורגש בהם אור עצמי ויותר נח לאדם להתעסק במושכל[?] האלקיות, מ״מ הם חובה. והרשעים, שמעשיהם פונים ממקור החיים, מעשיהם הם אבק של החלוק היפה, וע"י שהכנפות עולים למעלה ע"י תיקון עולם במלכות שדי וגילוי אור ד' כמים לים מכסים, נמצא מי שמעשיו מושרשים בעיקר החיים עולה עמהן, אבל מי שמעשיו מפורדים והם אבק, ע״י ההגבהה והעלי' למעלה ינער האבק, וינערו הרשעים שחיותם תלוי במעשיהם, וקישור מחשבותיהם פרחם כאבק יעלה. א״כ הנערים היו מנוערים מן המצות, שהיו מצותיהם כאבק על חלוקא דרבנן הראוי. 
והדוב מגדל שער הרבה, רק שערותיו מסובכות. והשערות הקדושות צריך שיהיו מסודרות, והיינו להעמיד כל הלכה על מכונה, ואז יונקת יפה מהמוח ואינה פוגמת, אדרבה מוספת חן וכבוד. וע״י קציצתם הנטיעות והשחתת הפאות, גורמים ודאי עירוב וסיבוך בשער העליון, המשוער לפי עומק המחשבה, ויוצא להתגלות לפי המעשה והשכל המעשי. ע״כ יצאו שנים דובים, דטו״ר כלול ביצירה, ורשעים יצה״ר שופטן, ומהפכים מדה"ר למדה"ד, ושניהם נעשו דובים אורבים משכלים, ע״י המות הכרוך בעקבם, נחש כרוך על עקבו. וזהו ויקללם בשם ד', שהשם, כל התו״כ שמותיו של הקב״ה, ובזה מקושרים הפעולות והמצות עם החכמה והדעת את ד'. וי״ל דמשו״ה אדמי אלי' כדובא דנורא וטרדינון, משום דתורה של עתה הבל הוא לפני של משיח כדחז"ל, א״כ יהיו הדברים בעילוי יותר, וזה א״א כ״א כשיתבררו הבחי' התחתונות יפה, שנהי' ראויים לקבל, והורה שעוד לא נבררו השערות. ונראה, שמתחלה צריך שכפי האפשרי יתבררו ההלכות שבתורה ע״פ השכל האנושי בפלפול של אמת, ויהיו השערות נפרדים כציצית, שהם בכנפות, {4ב}{7}ומורים על ים ורקיע וכה״כ, שהכל מתאחד בתרי״ג מצות, שנעשים ובאים ברמ״ח אברים וסש״ה גידים. וי״ל ג״כ בדחז״ל כד קמו רבנן ממתיבתא דרב הונא ונפצו גלימייהו, שהיו לומדים ע״פ סוד, ומ״מ למדו ג״כ ע״פ פלפולה ש"ת, והיו מנפצים לראות מה יכוון באמת אינו אבק והמותר אבק, והוי אזיל אבקא כסי ליומא, כי ע"י מה שהפלפול נראה נאה ויפה, עי״ז בא טעות לומר שרק זה עיקרה ש"ת. ומ״מ הם לא טעו, והיו אומרים במערבא הכירו זה בא״י. ויומא הוא מדת ת״ת, תורה שבכתב, מקור הפנימית, שראוי לנו. והכירו ע״י רוה"ק בעיונם במדות העליונות, קמו ממתיבתא דר"ה בבלאה.
ועפ״ז תלויים מאורות ההשגה בפנימית התורה לפי מה שיתבררו יותר הענינים הנגלים ויהיו מבוררים בלא ערבוב. ולהיפך, ערבוב הענינים ומיעוט העסק ע״פ אמת מערבב מהאדם האורות הפנימיות ג״כ. וזה דשלח שמואל ערבוביתא דרישא, שהוא סיבוך השערות ע״י ריבוי פלפול שאינו לפי האמת או רישול לרדת לעומקה של הלכה ע״פ אמת, שמסתבכים השערו' של קווצותיו תלתלים כו' תילי תילים של הלכות. מייתי לידי עוירא, שלא יראה העין הפנימי בראייתו האמיתית. והיינו דשלחו מתם הזהרו בחבורא הזהרו בערבוביתא, שקיבוץ חברים מרבה פלפול, אבל יהי' בלא ערבוביתא, וכשהשערות מסורקים ומפורדים, ומסיגם מנוקים, שהוא בא מצד גירסא והבנה ברורה במקומו, אז יפה להיות השערות קלועים, והוא תיקון המלכות, סוד תורה שבע"פ, והוא פלפול של אמת ע״י שילוב הנחות של הקדמות האמיתיות, שהאמת יוצא מהם, והוא בנה, ויבן ד' אלקים אה"צ, מלמד שקלעה הקב״ה לחוה והביאה אל אדם, והיינו סלסלה ותרוממך.
וי״ל דהיינו ע"מ אבדה״א, שלא ברכו בתורה תחילה, שברכה מורה על מקור הברכה, ודבר שי״ל מקור עליון עד א"ס לברך, להתברך. והיודע מבין, שכל נמצא נוצר ודאי י״ל מקור עליון שהרצון המציאו לתכלית, ומברך. אבל פרטי הלכות שבמעשה המצות, מי שלא ידע קשר המעשים בדברים העליונים הקיימים, יחשבם למקרים מדולדלים, ול״ש ח״ו ברכה, שהוא מצד עילוי מדרגות עד מקור המציאות ית'. ואם חשבו המעשים לנפרדים, ממילא לא ידעו איך מתקשרים בחיי העולם ע״י תורה ומצות, וכפי גודל שכלם גרם להם בסוף השחתה של ע״ז, שחפשו במה לדבק מעשים, ודימו שנפרד, וקצצו הנטיעות, וחשבו שרק חכמה שבשכליים, שנבדלים מעניני חומר, הם ראוי' לברכה. וזה בא אח״כ לאדם, כי תחילה לכו לחמו, ובשר ויין קודם לטיול בפרדס. ע"כ לא ברכו בתורה תחילה, וע״ז אבדה הארץ העליונה, שלא עבדוה ולא שמרוה, ממילא נתמעטה יראת חטא והמעשים נעשו הפקר בעוה״ר. והנה, כשהיו עסוקים בתומ״צ רק מצד מחשבתם שא״ל שורש, כ"א מה שנראה אסמכתות קלושות של תיקון עולם שאפשר להמציא בשכל, שאין הדעת נוחה מזה, ממילא גרם שלא פעלו כל הדברים הראויים לפעול ע״י עסק תומ"צ אפי' בלא ידיעת טעמם רק שהאמונה יהיה בכללות רוממו'. וזהו ודאי דבר נסתר, איך משתנים סדרי הדברים רק ע״י נקודת מחשבה שבלב, שהוא למעלה ג"כ בסוד מחשבה שעין לא ראתה. כי אמונה לצדיקים היא, צדיק באמו' יחי', וחלקן של צדיקים לא השיגו נביאים וחכמים, ע"כ מה שנפעל רק מצד נקודת האמונה לא יכלו לבאר נביאים וחכמים כ״א הקב״ה בעצמו, שאמונתו סביבותיו ב״ה.
ה. לע״ד ענין ברכת הזימון הוא, אף שאין הכונה מעכבת, בפרט כונה פנימית ביסודן של דברים, מ״מ ודאי ראוי לחזור אח״ז, שתהי' העבודה בשמחה ובטוב לבב ואין שמחה כ״א בחכמה לחכמי לב, וזולת הכרה שלמה אינה כ״א שמחה דמיונית. וע״כ בשלשה יברך הגדול, שיודע יותר בעיקר הברכה, וימשך מזה ג"כ ביתר שאת ברכת החיים והשלו' ממקור הברכות. עלה ע״ד, דהיכא דליכא גדול {5א}{8}אין ברכת הזימון, אלא דקיי״ל דלא פלוג, כיון שכבר תקנו, או דעכ״פ יש תועלת ע״י שכוללים יחד כולם מתרבה הקדושה, כינוס לצדיקים, עכ״פ אם יברך היודע מה לדעת בברה"מ, כל היוצאים בברכתו יהיו שבעים מטובו ונוחלים נחלה בלא מצרים. והיינו דידעו דבר זה יאנאי וחביריו, אלא שתאותם הסיתה אותם לפרוק עול, וקטל לרבנן וכבה נרו של עולם, ומ"מ לגרמייהו ידעו, במה שהיו החכמות האלקיות מפורסמות אז בישראל, וגם למד סוד העבודה, ע״כ רצה אינש דמברך דוקא מהיודעים ויכולים לעמוד בסוד ד', אם שהי' שלא לשמה, דאל״כ איך אפשר דלא יהי' להם אינש דמברך להו, כמ״ש בצל״ח.
ה1. ברוך המקום, ברוך הוא, ברוך שנתן תורה לעמו ישראל, ברוך הוא. כנגד ארבעה בנים דברה תורה, אחד חכם וכו'. הנה, בב׳ בחי׳ אנו מדברים מאדון כל ית': מהשגחתו, ומרצונו. השגחתו מושגת מצד הבריאה, וכ״מ שנשיג יופי הבריאה וטוב סדרה, ועד כמה טוב ויפה הדבר, וכמה גדול הוא החסד וההטבה להמציא בריאה כזאת, הוא הכל שבחיו של האדון ית׳ בתור השגחתו. וכ״מ שאנו מדברים מתכליתו, התורה ותועלתה ורוממותה להשלים הכל, הכל הוא שבח רצונו ית'. והנה ההשגחה היא חסדו ית', החונן ומטיב ומרחם, ורצונו הוא הכנת משפט צדק, שהוא עיקר השלמות שיבא למשיגים תכלית הרצון ומתדבקים בשלמות. והנה, מה שמושג לנו מבחי׳ ההשגחה וטובה הוא בהמצאת איש החכם שמוכן לקבל טוב בלתי משוער, והוא ודאי כלי חמדה, ששקול זה כעד כל העולם. אבל ע"מ שיצר בהשגחתו את הרשע עם היותו יודע סופו להיות מורד אור ומוכן לפורעניות, נעלם ממנו תכלית ההשגחה בזה בפרט, אלא שאנו מכירים מהגלוי לנו שודאי יש לזה תכלית נורא, באופן שמוסתר ממנו לגמרי, וגם אותו, אפילו מצד פרטו, לא תוהו בראו. ולענין הרצון, שהוא התורה שנתנה לנו, המביאה אותנו להכיר רצונו, הנה תכלית טובת הגילוי הזה מורגש לנו ביותר באיש אשר אינו חכם כ״כ עד שיבין מעצמו אורח האמת, אבל לבבו ישר ומתעורר ע״י מה שרואה לתור אחרי האמת, וידו קצרה מהגיע אליו מה רב טוב שיקבל מהתורה שע״י יגיע אל סוף תכליתו המתוקן ומקובל וטוב, ובו מורגש התועלת יותר ממה שמורגש אצל החכם שאולי הי׳ משיג מצד חכמתו אור האמת. אלא שלפי האמת, לפי עוצם התכלית של תוה״ק גם תחכם ל״ה מגיע כלל אל התכלית לולא תורת אמת שנתן לנו השי״ת בחסדו, אבל המורגש היא מצד מי שאינו יורד בעצמו לעמקם של דברים. ובאמת כמעט זה כל האדם, רובו ככולו, לאחר ההסתכלות. אמנם מי שאינו מוכשר כלל אפי׳ להתעורר זה, לא יקבל לעולם חכמה אמיתית, ולכאורה הי׳ נראה כאילו ח"ו מצדו הי׳ גילוי רצונו ית׳ לו לבטלה או ללא תכלית רם, אבל גם בזה ידענו שכל האדם כוזב, כי רק לנו נדמה כך הענין, אבל באמת יש סתר עליון, שגם הוא יגיע אל תכלית נשגב מצד גילוי הרצון, ואפילו מה שנתגלו בעולם הדברים העמוקים ממנו מקבל הוא מהם כל טוב. אבל בחי׳ זאת נעלמת ממנו. וע"ז אנו מקדימים קודם סידור ד׳ כתות שבבנ״א, חכם, רשע, תם, שא״י לשאול, (אנו) {5ב}{9}ואומרים: ברוך המקום, שכינוי מקום הוא על המצאת העולם בבחי׳ גבול ומדת הנבראים, והוא מצד הבחי׳ שאנו משיגים מעט תכלית בריאתו, וזהו מצד היצירה הנכבדה של איש חכם. ברוך הוא, לשון נסתר, על בחי׳ הנעלמת מאתנו, מצד יצירת הרשע, שאין אנו יודעים סוד ההשגחה בפרטות בזה, ברוך שנתן תורה לעמו ישראל, וגילה ע״י רצונו ית׳ להם כדי להגיע אל השלמות. והמושג לנו מעוצם תועלתה הוא בתם, שמוכן לקבל השכלה, ולא לרדת בעצמו עד סוף האמת. ובאמת מצד בחי' האמת בעצמו כל האדם תם הוא, ע״כ תורה צוה לנו מורשה קהלת יעקב, ויעקב איש תם, וע״כ אמר הכ' תתן אמת ליעקב. אבל הרגשתנו בתועלתה במי שמושג לנו קיצורו בעצמותו לולא תורת אמת. אבל השא״י לשאול אינו מוכן כלל לחכמה, ואיך יקבל תועלת מגילוי הרצון, מ״מ אנו יודעים שגם הוא מקבל התועלת אפ' מצד פרטו, אלא שהענין מוסתר ממנו, ע״כ אנו אומרים לעומת ברוך שנתן תורה לעמו ישראל, ברוך הוא, על מקום נסתר, נגד השלמת השאי״ל.
ו. ענין הקו שלא עד סוף המקיף. לע״ד כי הפעולות שעושה א"ס ית', ע״י נפעל הכל בערכנו ג״כ בצורת צל. והעיקר פעולותיו ית', וממילא חקק שיהיו בגבול אצלינו. אבל כ״ז במדרגת הקדושה, אבל הסט״א לא יגורך רע, ע״כ היא אל זר, שאין הפעולות שנעשים מצדה נפעלים בתורת צל לדברים העליונים שפועל הוא ית' בערכו, וזהו דלא נגע הקו במקיף עד סוף, כדי שיהי' סיגים, ומ"מ הם פועלים ע״י רצונו ית' לתכלית התיקון. ולע״ד בחי' זו, שהפעולה היא בעצמה זו שעושה ית' בבחי' בב״ת, היא בחי' גוף, שאינה המשכה של ציווי ורצון בלבד, אבל בסט״א, שאין שם כ״א מצד ציווי ורצון ולא עצמיות, א״כ הם רוחות בלא גופים. ונלע״ד דנוקבא דתהו״ר מכוון ברשימו נגד הקו במקום שהקו כלה קודם שמגיע עד אור המקיף, כי ע״י ריבוי קדושת הקו גורם שכהמס דונג מפני אש יאבדו וגו', ושם הוא ענין הכליון לרע, עד שאפי' רשימו לא נשאר להם. וכ״מ הרשימו שמתפשט במקום שאין קו, היא עצם תהו״ר. ע״כ הרשימו גרועה ופחותה, מ״מ יש בזה מה שנתברר, ועיין והבן, והשם הטוב ית' יכפר אם שגיתי.
וי״ל דהיינו אי' ד״ת במקום הטינופות, שהרי אין הקו מתפשט שם, וכל העוסק בתורה חוט של חסד מתוח עליו. והנה, המדות הם יסוד לתורה ומצות, ומ"מ אינן כ"א אמצעיים ולא שלמות אחרון, כדברי הרמב"ם במו"נ שמפני זה לא דברה בהם התורה בפרט. ונמצא הרע שבהם מקרי, משא״כ בעבירה ח״ו, בכל אי' שבתורה הרע עצמי. והנה, יש דוגמא למדות עם בחי' עגולים שבעולמות, כמו שבבחי' עגולים אין תלוי כ"כ בפרטי מעשים, כמ״כ אין ענין המדות מסור כ״כ לבחירה פרטית במעשים, אלא שיכול ע״י השתדלות לקבוע טבע, והיינו עגולים שמתפעלים ע״פ יושר. וענין המצות, הוא בחי' יושר. והנה היושר עיקר, והעגולים פועלים וכלים בהנהגת היושר, כמ״כ המדות פועלים בהנהגת התומ"צ, וכ״מ שיהיו מדותיו יותר ברורות, תעלה בידו שלמותו ביתר שאת, והם כלים נאים שמרחיבין דעתו של אדם.
והנה, המאכל גוף בנין הגוף הוא, והמשקה עוזר לעיכול, שע״י מרוצת הדם ישלח מטובו לכל האברים. כמ״כ התומ״צ הם בנין האדם, {6א}{10-11}והמדות משלחים החיות לכל ההנהגות של תומ״צ. ע"כ משען מים אלו אגדות, שבהם כל ענין המדות. והנה, הפסולת שבמדות, הרע שבהם מקרי, מצד האדם שאיננו מכוין השעה והמקום והמדה, ע״כ לא אסרה תורה מי רגלים כ״א כנגד עמוד [ראשון] לבד, וכיון דנפול לארעא רק מדרבנן בעי כיסוי, דעכ״פ לא טוב ויפה לאדם שלא יטהר מדותיו בעצם, כי לסוף יצאו פעולות בלתי טובות ח״ו. אבל הרע שמצד הבחי' הגמורה, דהיינו מעשים רעים ח״ו, וכיסית כתיב בי', שגם אח״כ אין רשותם מקבל קדושת התורה. וזהו והי' מחניך קדוש, דקדש בלא וי"ו הוא רק הרשימו, שבפעולותיו בלא הקו, סוד הוי"ו, הוא מוכן ח״ו לרע, להוליד לבהלה, אבל מחניך קדוש בוי"ו, הקו המתפשט, ותרחיק מה שהם חוץ מזה, לקשור הרע ולאסרו בכיסוי שלא יוכל להתפשט ח״ו. וי"ל דנוקבא דתהו״ר הוא בחי' בלי מקום, כי כל ענין הרשימו, מקום, הוי אחר הצמצום, אבל נוקבא דתהו״ר הוא ההיפוך מהקו. והרשימו שכנגדו שלעומתו אין קו, הוא ענין איסור ד״ת כנגד ביה״כ. וביה״כ עצמו אפי' הזמינו אסור, והוא סוד מחשבת ע״ז שהקב״ה מצרפה למעשה. ומ״מ יתברר ע"י הסרת ביה״כ, אבל ביה״כ עצמו א״ל תיקון. וזהו מותרות, בדרך זולל וסובא היא קיא, אבל אי' ח"ו הוא צואה או האכילה לתכלית עשיית הרע. וכיון שהרע הוא כ״כ שא״א להתברר, שהיא ע״ז שא״ל היתר אפי' בהוראת שעה ע״פ נביא ולא בפ״נ, שאינה כ״א מנוקבא דתהו״ר, ההעדר הגמור וההשחתה הגמורה, כדכתיב פן תשחיתון. אע״ג דגם בג״ע וש״ד ג״כ דרשינן, מ״מ הם טפלים לע״ז, כתשמישי ע״ז, דע״ז הוא הפועל, וג״ע האמצעי, וש״ד הוא התכלית של הקליפה, להביא מיתה לעולם. רק בלא ג״ע א״א, כי זרע אמת קדוש לעולם קיים, רק ע״י ממזרים שראויים להיות כלים, ובזה נמלא רצונה. והיינו קיא צואה דכתיב ברשעים בלי מקום, שלא יתברר לעולם, כי מה שהוא ברשימו ואינו בנוקבא דתהו״ר אינו היפוך של מקום, וכאן הוא בלי מקום. ובחי' ע"ז הוא גוף הצואה עצמה, ומה שמתפשט מכל מעשה רע ומדה רעה שרצון הסט״א להביא לזה הוא ענין רח רע. ויש רח רע שיש לו עיקר, שמכוון בעצם לתכלית ע״ז ופר״ע של מינות, ויש ר"ר שאין לו עיקר, שרק מה שיכול ע"י סיבה רחוקה לקלקל עד היסוד, כי כל רע אחוז בע״ז, ע״כ דרשו רז״ל לא יהי' בא"ז הוא יצה"ר. ובחי' רע ש[ב]מדות, התורה רפואה ממש. והרע שבמעשים, צריך תשובה והרחקה ונקיון. מ״מ, גם התורה לא תטהר כ"א כשלא יתרבה הרע הרבה לרדוף אחר הכבוד והתאוה ח״ו. ע״כ, רק רביעית מים, מבטל של פעם אחד, ולכל פעם צריך רביעית, ורוב מים י״א דמבטלתו. אבל צואה, לא מהני מים. וכל המקיים דברי חכמים נקרא קדוש. אע״ג דאותבי' רבא, היינו מי שאינו מקיים רשע נמי מקרי, מ״מ זה נקרא קדוש והעובר קדש, שזה מורה המשכת הקו ע״י עושה רצונו, שנותן להם מחכמתו. והמלעיג, מקומו קונה לו בנוקבא דתהו״ר, המכוון במקום שכלה הקו, מקום הצואה, ונידון בצואה רותחת, נגד והי' מחניך קדוש. והתבונן בדברים. ומטעם זה נקראת ע״ז צו, דהוא שורש הסט״א, להורות שאין שם בחי' פעולות עצמיות ח״ו, רק ציווי, שכך גזרה חכמתו לתכלית הטוב.
{6ב}{12-13}ז. ענין לאה ורחל. כתיב חלק ד' עמו, יש קדושה גמורה ושלמה בנשמתם של ישראל, שאינו תלוי במעשים ובחירה, והבחירה להעלות גם הנפש והרוח. מ״מ ח"ו בפגם, נפגם גם החלק גבוה, אבל יתוקן שלא ידח ממנו נדח. והנה, על השורש הטוב שלא יפסד שייך הודאה, ועל שורש הבחירה בקשה צריכה, כי אלמלא הקב״ה עוזרו א"י לו. לאה הודתו להקב"ה, כדחז״ל עד שבאת לאה ל״ה אדם שהודה להקב״ה, וזהו הפעם אודה, אבל הוא למעלה מהנהגת הבחי', ובת"ת אחוז, תורה שבכתב, ומנה נפיק תושבע"פ. ועיקר השלמות ע"י הבחירה, רצה יעקב ברחל, דהיינו בחירה טובה וקדושה ע״י בקשה והתחזקות. וזהו עיקר היופי, ע״כ היתה יפ״ת ויפ״מ. וח"ו הסמיכה רק על החסד הנתון מראש, נהמא דכיסופא הוא, וזהו עיני לאה הרכות. מ״מ מדת החסד העליון, הצופה ומביט ענין הבחירה, גזרה שע״י בחירתו בטוב יתנו לו במתנה חלק הנפש הקדושה. וכמ"כ כל ישראל, ע״י מה שצפוי לפניו ענין בחירה שלהם הטובה. אבל זה א״א בענין הידיעה שמתגלה בז"א, הנתונה להנהגת תומ"צ ע"פ הבחירה, שאם הי' מתגלה הי' הבחירה כבר בטלה, ע״כ נעשה זה שלא בידיעתו.וזה לעומ״ז יש בבחי' רע ג״כ, מה שאינו תלוי בבחירה, ג״כ ע״י מה שצופה ית' בענין סוף הבחירה, וזהו מחיית עמלק. והוא מתנגד לברית, שכריתת ברית לזרעו אחריו של א״א ע״ה ודאי תלוי בקדושה זאת שלמעלה מהבחירה, דמה שנוגע לבחירה איך יצויר ברית מובטח. ועמלק הי' כנגד זה, ע״כ הי' חותך מילותיהם של ישראל וזורקן כו' כדחז״ל. ומ״מ ראוי לנו לגלות שלא הי' עיקר עונשו כ״א מצד הבחירה, ובחירתו הרעה גרמה לו חלק רע, ע״כ אין עמלק נופל כ״א ביד בני' של רחל, שהיתה עקרה כדי שתרבה תפילה, כדחז״ל שהקב״ה מתאוה לתפילתם של צדיקים. ע״כ כל עיקר הגלות וצער החורבן רק ברחל תליא מילתא, כי נקודה העליונה לא תשתנה לעולם, אלא שאינה מאירה באור גדול כ״כ, וע״כ משיח בן יוסף קודם להעיר מצד כחה של רחל, אתערותא מצד הבחירה, ואח״כ השי״ת יתמוך גורלינו מצד שבט מיהודה, שהוא מצד ההודאה שבאת לאה והודתו, וזה א״א להדחות, ע״כ מי שזכה בבחי' זו לא ידחה, ודוד זכה לכסא עולם. וע״כ לא עמד משכן שילה, שהי' רק מצד רחל, וזהו אהל שכן באדם, דתלוי כולו בבחירה לבד, ובאמת נוסף על הבחירה מתנתו ית' דרושה, ותורה עש״כ נקראת מקח גם מתנה, לקח טוב נתתי כו', דכלילא מתרווייהו, ורחל ולאה דוקא שניהם בנו את בית ישראל.
{{זה כבר נסתפקתי אם שייך לומר גזירה בדבר שי"ב חשש סכנה, דיי"ל אע"ג דחמירא סכנתא מאיסורא היינו בדבר שיש לחוש שכבר נעש ענין הסכנה, אבל לגזור דבר שיש לחוש שע"י פעולה זו יבא לעשות איזה פעולה של סכנה, כמו דמצינו......... נשים משמשות במוך דפ"ק דיבמות שלפ"ד התוס' הוא אח"ת ואין ראי' ע"פ דברי החמדת שלמה בתשובה דשם ודאי א"צ [-]{7ב}{14}בדבר קרוב כזה לחוש לסכנה............ סכנה ומה גם דהנו"ב כתב דהוי דאורייתא ול"מ בכה"ג גזירה לע"ד. והשי"ת יאיר עינינו בתורתו.}}
ח. מש"כ בדוד גיבור חיל וד' עמו, ודרשו חז״ל שהלכה כמותו בכ"מ. דב' דברים צריכים לקביעות הלכה של אמת, כוחות נפשו בחכמה וכשרון דעת כמו שהוא בטבע, ואהבת הש"י ויראתו כדי שתהי' עזרת ד' עמו. וע"ז כתבנו במ״א במאחז״ל לעולם יראה דיין עצמו כאילו חרב מונחת לו בין ירכותיו, להשתדל תחבולות טבעיות לכוין הלכה לאמת, וכאילו גיהנם פתוחה לו מתחתיו, להעזר ע״י יראת ד' וזכות מע״ט. וע״כ היתה לה״ג, מקום מושב הסנהדרין, חצי' בקודש וחצי' בחול, להורות על אלו הב' ענינים. וזהו גבור חיל, בטבע, וד' עמו, מצד דבקותו בו, ע״כ הלכה כמותו.
{8א חסר}ט. בדחז"ל בפ' קנין תורה, כל מי שאינו עוסק בתורה נקרא נזוף, שנאמר נזם זהב באף חזיר אשה יפה וסרת טעם. המשל לנ״ז בא״ח י״ל, דהנה ראוי להלביש תכשיטין לאיברים שהחושים הנכבדים תלויים בהם, מצד חשיבותם. ע"כ הוסכם לפאר העינים ע״י כחל, והאזנים ע״י נזמי האוזן, והאף, שחוש הריח, שהוא ג"כ נכבד, תלוי בו, ע״י הנזם. והנה כבודו של חוש הריח אינו מבואר כ"כ, שהרי באמת ריח טוב הוא דבר נכבד, אשר עליו אחז"ל שהנשמה נהנית ממנו, אבל ר"ר הוא פחות ונבזה מאד, ולפ״ז המשתמש תמיד בריח רע, החוש המריח שלו שם פחיתותו בעצם. והנה השכל פועל באדם, ואם יעסוק בתורה יפעל השכל להשכילהו בחכמת אמת, לדעת את קונו וללכת באורחות צדיקים, אבל אם יעזוב עוסקו בתורה, יהי' השכל עצמו לרע לו, ויפעל בכוחו דרכים זונים, עד שישוב פחות מאד. נמצא שאין בעל הכשרון בעצמו ראוי לכבוד, רק כשמקבל בכשרון השכל דברים חשובים קדושים ומועילים באמת. ולפ"ז השכל הוא רק מקבל המושכלות, והוא ראוי לקבל מה שמניחים בו, טוב או הפכו ח"ו. ע"כ נקרא השכל בשם אשה, וכשלא יתנו לפניו מושכלות אמיתיים אז הוא דומה כסרת טעם, שאפי' גורם מכשול לחושבי', שתוליכם בדרך רשע וכסל. והנה לפ״ז המשבח את הבעל שכל, ונותן לו כבוד בעד שכלו הטבעי, אע״פ שלא הכניס בו דברי תורה, וממילא הכניס בו דברים המחפירים ומבאישים, הוא משבח את הכלי, שמוכן לתהילה כשיעשו בו דברים חשובים, והוא משבחו גם כשעיסוקו בפחיתויות, וזהו נ״ז באף חזיר, שפעולת ריחו מגונה לפי מזונו, א"כ החוש הזה, אע״פ שהוא כח נפשי, מורה על פחיתותו, כמו כן מי שאינו עוסק בתורה ומ״מ כל מי שאדם הוא, יש לו שכל טבעי, ונקרא ע״כ נזוף, שראוי לגעור בו בנזיפה על היותו מאבד מה שיש לו, כי אם הי' אפשר אדם בריא, שלא הוטבע לקבל רעתם [ולא] תורה, [היה ראוי למעלה], אבל באמת השכל פועל בכל, וכשלא יקבל עניני תורה יקבל ענינים בטלים, ולא יאתה תהילה כ״א לפועל טוב.
{8ב חסר}י. כי הוי קיימי רבנן ממתיבתא דרב הונא ונפצי גלימייהו, הוה סליק אבקא וכסי ליה ליומא, ואמרי במערבא קמו ליה ממתיבתא דרב הונא בבלאה. י״ל דהנה שני דברים ישנם המשלימים את הנפש והם לכאורה הפכים בקנינם, והם תורה ודרך ארץ. והנה התורה נקנית ע״י פרישה מאנשי העולם והתבודדות במושכלות, ואם שקיבוץ חברים מועיל, אבל אין הקיבוץ הזה נותן ענין ללימוד ד״א, אבל ד״א ענינו ע״י הקיבוץ עם בנ״א לפי המוסכם והמפורסם, לחלוק לכ״א כבודו ולקבלו בספ״י וכיו״ב, ולהיות נעים בחבורה ומרחיב דעת אנשי חבורתו, וכל אלו הדברים לא יתכנו להקבע באדם כ"א ע"י קצת לימוד ורגילות עכ״פ. והנה העוסק תמיד בתורה ודאי ממעט רגילותו מהנהגות הד"א. והי' עולה עה״ד שלא ידע הת"ח בעניני ד״א, כיון שאינו מורגל כ״כ עם אנשים, אבל באמת במעט שימת לב לשם שמים על עניני הד״א, להבינם וליסדם בנפש, יעלה במעלה רמה, עד שידע יותר מהעסוקים תמיד בדר״א, שהרי מאור השכל מברר יותר כל פרטי ענין מהמורגל, וליכא מידי דל״ר באורייתא, ומדרכי התורה, ע"י שימת עין לפרקים בהנהגת הבריות, ידע לכוין הכל כראוי ונכון.
והנה לילה מיוחד לתורה, אין רינה של תורה כ״א בלילה, מפני שענין הד"א בטל אז, ובנ״א מתפרדים, והיום מיוחד יותר לד״א. והנה הת״ח, מצד שקידת התורה, אם לא ישים על לב כלל עניני ד״א, ודאי תחסרנה לו איזה ידיעות והנהגות, מ״מ אין זה חסרון עצמי מצד תכונתו שאין טבעו מסכים להתנהג בסידור יפה, רק מצד מעלתו בחכמה, שגבוהה מעניני הד"א שבעפר יסודם. מ״מ, אע״פ שא״ז חסרון, כיון שכפי המפורסם נראה לחסרון, ראוי להתרחק מזה. והנה בגד ישן ובלוי יש בו חסרון עצמי באמת. אבל לפעמים יפול עפר ואבק על בגד חדש, שלכאורה יראה כישן, אבל באמת חדש הוא וכשיוסר אבקו יתחדש כבתחילה. כמו״כ ענין הת״ח שחסר מעט ידיעה והרגל בעניני ד״א, א״ז מפני ששכלו אינו משיג הענינים, ולא מפני שאין תכונתו נוחה לקנותם, רק מפני שנתרחק מההרגל ע״י שקידתו בענינים שגבהו מהם, א״כ, כשיתבונן מעט, יכוין הדבר כהוגן. וזהו שעשו תלמידי ר״ה, שהיו עוסקים בתורה, וכשהיו קמים היו מרגישים שעיקר התלבשות נפשם ומדותיהם הכל רק מצד התורה, ולא הורגלו בד״א הנחוצה מצד חברת בנ"א, היו לוקחים מעט זמן לאח"ז לימודם ליסד הנהגותיהם ע״פ הד״א, וזהו דהוי נפצי גלימייהו מהאבק. ואמר דכ"כ היו מתחכמים בעניני ד"א, עד שגברו בזה על היושבי קרנות, שהם כל חכמתם בד״א לבד, וזה מיוחס ליום, הפך תורה דכתיב בה קומי רוני בלילה, ול״ה ניכר ד"א שלהם, ובטל נגד חכמת הד״א שהיו קובעים ע״י עיונם המועט. וזהו דהוי אזיל אבקא, שהוא עצם הד"א כשנפרד מהבגד, והוה כסי ליומא, שהי' מחשיך הד"א שלהם. והוי אמרי במערבא, שהביטו יותר בד״א, שהיו מנעימים זל״ז, אבל בבבל חובלים כתיב בהו, קמו ממתיבתא דר״ה בבלאה, והיו מספרים לחידוש גודל יופי ד״א שלהם שהולידו ע״פ חכמה זו, אע״פ שבמערבא היו בעלי ד״א בהנהגה והרגל.
{9א חסר}{{מקדושה חמורה לקדושה קלה}}
{{ספק בלפני עיוור}}
{{ברכת התורה}}
{10א חסר}{{נקיות בתפילין}}
{{ספק קמן גט}}
{{תענית בה"ב}}
{11-14 חסר}{{ביטול חמץ}}
{14-16 חסר}יא. בענין לעולם ירגיז אדם יצ״ט על יצה״ר כו', ואם לאו יעסוק בתורה כו', יקרא ק״ש כו', יזכיר לו יום המיתה. במ"א אמרנו ענין עוה״ז דומה לפרוזדור בפני עוה"ב, שהוא לקרב אל שכל האדם ענין הנהגה ישרה ושלמה המונהגת ע״פ אמונת אמת וחכמת לב ישר בענין שביד האדם לשער שלא יבוש בה לעוה״ב. והוא מפני שאין עוה"ז ועוה״ב רחוקים לגמרי זה מזה, שהרי עכ״פ תפיסה גדולה יש לנו גם בעוה״ז להשכיל בהוד הרוחניות ובנועם החכמה והצדק ותפארת היושר ויקרת האמונה ותם דרך, אלא שכל אלו הדברים יתעלו ביקרתם ונועמם ביתר שאת וישגבו מאד, מ״מ הרי יש לשער בשכל מדין ק"ו, ומה העוה"ז השפל והבזוי בערך כבוד עוה״ב, שאפלת הגופים מתגברת והחושים חלושים והתאות מדיחות למדחפות, וטרדות סיפוקי החומר מונעות כל רגש כבוד ונועם אמיתי, עכ״ז יש יתרון גדול לדברים המכובדים באמת כחכמה ואמונה יראת ד' וענות צדק על כל עניני הגוף שהם קרובים וחזקים במורגש, על אחת כו״כ לעוה״ב, ששם נהורא שרי' ואוצר החיים פתוח לרוחה, וקול נוגש מתאוה שפלה לא ישמע, כמה יושג שמה מנועם וכבוד כל אלו הדברים ששורת החכמה מורה אותנו לדבקה בהם למען כבוד שם השי״ת המצוינו ללכת באורח חיים לטוב לנו, וכ״ז יביא אותנו לבחור בחיים טובים בטוב אמיתי. רק שנבין שאין עוה"ב דבר מופלג לגמרי משום תפיסת שכלנו כלל, שהחושב כן לא יתן אל לבבו ענין עוה"ב ואהבתו, ולא יכיר כבוד השי"ת לעולם, כי ישתקע באהבות החמריות.
והנה, הפרוזדור, אם שהוא פחות בערכו מטרקלין הרבה מאד, מ"מ לא נוכל לומר שהנהגת האדם בפרוזדור של מלך תהי' הפוכה הרבה ממה שהיא בטרקלין, אע״פ שאין שוה הוד מלכות המתגלה בפרוזדור להעריכו נגד הכרת כבוד המלך שבטרקלין, מ״מ גם בפרוזדור יכונן לב לישר כל הנהגותיו ודיבוריו והרהורי מחשבותיו שלא יהיו טרודים ומבוהלים, ונפשו מרגשת דרך השערה קרובה אמתת הדרת המלכות שבטרקלין. משא״כ החושבים את העוה״ז כערך בורסקי נגד טרקלין של מלך, הם לא ישימו לב אל כבודם האמיתי. והנה, לקרב ההשקפה האנושית אל שלמותו האמיתית, יסד השי"ת באדם, כוחות גופו הכלה ומקריו מותאמים עם כוחות נפשו הקיימת, עד שבכל פרט יבא זה וילמד ע״ז, ויבין מאהבתו ונטייתו לגופו, שבאמת אם היא כמדת החכמה והיושר, היא ג״כ טובה וחשוקה ומביאתו לחיים טובים וכבוד ושם טוב אמיתי, אלא שחסרונו הוא מגופו שהוא כלה ואבד. אך למה יכלה? כדי לתן מקום להתפשטות גבול ממשלה הנפשית הטובה ממנו, ומשבעת בצחצחות אמיתי ונצחי. א"כ באותן הפרטים שיכיר השיווי והערך שבין הענינים הפרטיים שבגוף לענין הנפש, כל מה שיוסיף לחקור ע"ז, יוסיפו לו אומץ ויראת ד' טהורה, מרבות הציורים האמיתים שהקנו ללבבו לדעת שנפשו אינה תוהו ח״ו, ובקשת תועלתה יש לה יסוד ובסיס נכון, גם בכח המדמה, המועיל לזרז כל פועל, ג"כ ע״מ שתסמך.
ע״כ חובה ראוי' היא להרבות בחקר הנפשות ע״פ שרשי הגוף ודרכיו, כי בזה הדרך ישועה קרובה, שידע האדם בראשית כניסתו אל דרך ד' כי לעצמו הוא חש, ולא יהיו הדברים מופלגים ממנו עד שתתחולל דעתו עליו.
והנה, רפואת הגוף בכללה, לשלשה מפלגות תתחלק. עצם הטבע, הגברת הטבע, והשחתת הטבע. ביאורן של דברים, הרופאים הפנימיים (האממעפאטישע) יגזרו אומר, כי כל עיקרה של הרפואה נוסדה רק להסיר המניעות שנזדמנו אל טבע הבריאות במקרי הפגעים, והטבע בעצמה, כשתמצא דרכה פנוי', תדרך נפשה עז להביא את החולה אל הבריאות. ושניים להם המה הרופאים המשקים רפואות חדות ומעוררות לחזק כוחות הטבע. הם אומרים כי א"א שתקום הטבע אחרי נפלה רק ע״י סילוק המונעים לבדם, רק צריכה תחבולה ועזר ע״י מעשה אדם בחכמת לב, ע״כ הם מרבים בסמים ורפואות לאמץ ולחזק הכוחות הטבעיים, אז יתגברו על מגרעות המחלה וישוב לאיתנו. אמנם עוד בהם כת שלישית, מתנכלים על הטבע להשחיתה לפעמים, המה המנתחים, שלא די מה שלא יתנו אומץ אל הטבע, רק ישחיתו את הכלי שבו יעשה הטבע מעשהו, בנקרם לפעמים עין, או יכרתו רגל ויד.
והנה, אם כי נפרדו כל אלה איש ממשנהו, מ״מ כונת כולם לטובה וצדקו יחדו, ויש להם מקום לכולם רק בחילוף הנושאים. הא כיצד? החולה שטבעו אמיץ וכוחו איתן, אם בדבר מקרי נזדמן לו חליו אך מעט, הוא, ודאי אין כדאי לערב מעשה בשר ודם במלאכת שמים, וראוי רק להסיר המסגרות המעכבות את הטבע מפעולתו, והטבע החזק יעשה מעשיו באופן השלמות האמיתי, מה שלא יערכהו כלל אם יכלכל מעשיו ע״פ עזר מלאכותי מתחבולות אנוש. אמנם לפעמים כ״כ גבר החלי, עד שעצם הטבע הכללי של הבריאות הוחלש, אין לו תקוה כי יחליף כח ע"י פנות דרך לטבע, כי בעצלתים יתנהג, ולא יוכל עלות על סולם הבריאות, כי רפו אוניו, לכן זה הדרך אשר בעדו יבחר הרופא, הגברת הטבע ע"י הסמים, המעוררים כח החום, או מרוצת הדם או הרגש החיים, איש כפי מחלתו. אמנם לפעמים כ״כ יהי' האיש משחת, עד שלא די שלא יוכל טבעו בעצמו עלות אל גרם מעלת הבריאות, אבל עוד קנה טבע רעה בקרבו המכלה ומדאיב ומשחית מנפש עד בשר, כחליים הרעים הנודעים, הנופלים ברוב רק בחלק זעומי ד' המעקשים דרכיהם והנם ברעתם. לתקן את זה לא יתכן כ״א ע״י השחתת הטבע, דהיינו, הטבע הרעה הקנוי' לו קנין טבעי בהרגלו והשחתתו, לכרות האבר המכיל בקרבו זה הכה. ואם עוד יחלש, ואולי עוד יפול באיזה מחלה בצד אחר שיהי' רק מסוג חלישות הטבע, אז יעזרוהו ברפואות המגבירות הטבע. ואם אח"כ יתאמץ טבעו, רק מצד היותו עלול לפגעים יחול עליו מקרה מחוץ, ועד הטבע לא יגע לבלע ולהשחית, יועילוהו אז ברפואות הטבעיות, הנותנות מקום לתכונת הטבע ללכת בדרכה הישרה הסלולה.
ככל החזיון הזה ממש נמצא ע"פ חולי הנפש ג"כ, ושלש אלה הרפואות כולן נחוצות לה, רק יתחלפו כפי המקבלים. הנה, טבע בריאות הנפש היא ראשית דבר, קביעות האמונה, יראת ד' הטבעית, תמימות דרך במדות בינוניות, שלא ללכת אחרי שרירות הלב בכל פנות שהוא פונה. והנה, אם במקרה יחול עליו איזה קלקול מצד רעש תאות לב או כעס וכיו"ב, עליו לבא לעזרת הטבע רק ע״י פנות לה מקום והסרת מכשול מדרך ד'. והנה, המכשול העיקרי לא יבא כ״א מחסרון הידיעה בפרט, ולפעמים יתעלם מהלב הציור, אך הוא קשור ודבוק בהנהגותיו ע"פ תורת ד', ולא ישכח ח"ו, רק יתעלם. ותיכף בהתחילו לעסוק בתורה, יסור המכשול, וענן ההעלם כליל יחלוף משמש צדקה ומאור תורה, וממילא תשוב הטבע, שהיא מדת היושר, בהכרת האמת ששם השי״ת בנפש האדם, כמש״כ עשה האלקים אה"א ישר, ויתחזק לעלות אל דרך הר ד' ומקום קדשו, להרבות פעלים בכל טוב וכשרון. אבל אם כ"כ הורגל ברע עד שעצם הטבע נשחת ח"ו, דהיינו, שעברו עליו עדנים שלא פנה אל תורה ויראת ד', וכל פניותיו לא היו כ״א עצבי כספו ורהבי סחורותיו, אז ודאי נחלשה עצם הנפש, וזוהר האמונה נתרחק מעומק הלב. שעליו להרבות ציורים פרטיים על כל דרכי האמונה והיראה, ולחנך עצמו בהם, עד שישובו אל לבבו איתן. ושורש זה היא ק״ש. שהרי באמירת ד' אחד, החיוב להמליכו למעלה ולמטה ובד' רוחות, שהוא ציור מוחשי קצת. ולא סגי בהשקפת השכל הפנימי המוסכם כבר, מפני שלחזק הטבע צריך ציור בפועל על עניני האמת, אז תקבל טבע הנפש את האמת המצוירת, ויוסיף לה אמת באמת המושכלת, ויחזור לאיתנו.
ומזה המין, כל עניני המוסר הבנוים על יסודות הציור האמיתי, שהוא לחזק הטבע הנחלש. אבל עכ"פ הלימוד הזה מחזק כוחות החיים, ומרחיב את הלב ומפתחו לכמה דברים טובים. משא"כ האיש אשר לפת ארחות דרכו הרבה שנים לרעות, והורגל ח״ו בכל תועבת ד' אשר שנא, בטומאות מדות מגונות ורעות, ובכל שרירות לב, הגברת הטבע תהי' לא לעזר לו, כי כאשר יבא אל לבו איזה ציור מרהיב לב ומשמחו, יהפך לו לרועץ, לפרק עול ולהתחזק יותר בשרירות לב, ועל אחת כמה וכמה שלא יועילו לו דברי תורה בדברי הלכה לאמר זה הדרך לכו בו, כי רחוק מכליותיו, ונפשו הוטמאה כ"כ עד שלא יכיר אסורו באלו הענינים, ואיך הם שייכים לו, ואי אפשר לו להכניס בלבבו ציור לאיזה תכלית יפנה בקשורו בהם והקבעתם חובה עליו. עם איש כזה, בראשית, רבה החובה להשתמש בהשחתת הטבע, והמה כל אורחות המוסר הנובעים מהזכרת יום המיתה וכל הנלוה להם, שכולם, כל הסיבות המסובבות על הכח היודע והמרגיש הרוצה בהצלחתו מצד נטותו אל עניני החומר והכרכו אחריהם. והנה, בודאי אלו הענינים, כשמצטיירים בלב, מפילים חרדה ואימה, אבל דרך חיים הוא, כי יכיר מצבו הרע ע״י אימות מות שיפלו עליו, ויכיר כי אם יתעלם, הלא המצב המצויר בא יבא, אם יאחר או יקרב, ונפשו, הקיימת וחי', גם אז תדע את אשר נעשה לה, ואנה יכיל כל הבהלות הנופלות עליו. רק כי יטה שכמו לסבול עול תורה, אז אור ד' עליו יזרח, ונועם הצדק והיושר שבו יבחר יהי' נר לרגליו ואומץ לרוח כעת חי', וגם לעת מצא, כי רוח ד' צוה, שכך תהי' המדה, שיכשלו רשעים ברעתם, וצדיקים בצדקתם ירונו. ואחרי הוחלש כח שרירות הלב ופריקת העול, אם הועם חיל הנפש ואורה, ואין כח בו לעמוד בעבודה {17א}{15}בשמחה וטוב לבב, כי נפשו נבהלה מאד, אז ישוקה כוס נוחם, וילמדוהו דעת ואורחות תבונה מנועם ד' ורב טובו ואור חסדו ואהבתו לכל יצוריו, וקרבתו בימין צדק את השבים אליו. אז יעטה בושת וענות צדק, ונועם היראה עליו יזהיר, עד שיחשק לדעת במה יזכה ארחו, ואיך ללכת בנתיבות משפט. אז ילמדוהו ארחות חיים מכל דת ודין בדיני המעשים ובהליכו' המדות והנהגות הלב.
והם אלה שלשה המערכות שנתנו חכמים: נצחו מוטב, ואם לאו, מצד שנעלם מעט ממנו זוהר אור הקשר שבינו לבין תורת ד', שע״י יהי' דבק בד' באור פני מלך חיים, יעסוק בתורה, ואם לאו יקרא ק״ש, לצייר כל דעת בציור חיקוי נכון ואמת כפי יכולתו, וילך אל חכמים יורוהו דרכו, ואם לאו, שטפש לבבו, והרחבת הלב לא תועיל לו אבל תזיקהו, יזכיר לו יום המיתה, אבל לא זאת היא תחתית המדרגות שבה יעמוד, רק משם יבא אל ההדרכה של ק״ש, ושל עסק התורה, שהוא מצד השכל שאינו צריך כ"כ לפרטי הציורים. כי מי שנפשו חזקה, במעוף שכלו יקבל האמת וידבק בו באהבה ותוקף.
יב. מש"כ בשלמה במלכים ויתן אלקים חכמה לשלמה, ורחב לב כחל אשר על שפת הים, כבר העירו על זאת ההשאלה של [חא״ע] שפת הים אצל חכמה ורחב לב. אמנם יבואר, כי לע"ל הוא אומר כי מלא"ה דעה את ד' כמי״ל מכסים. והענין, שהנה בתחילת הבריאה היו המים מכסים ע״פ כל הארץ, א״כ הטבע העצמי של המים הוא שיהי' מתפשט ע״פ כה״א, רק בגזרת מלך שאמר יקוו המים אמ״א נקוו כל המים אל הים, דהיינו שנצטמצמו המים, כמש״כ במד״ר, וחלק העליון, הראוי להיות בעילוי, הם הנשארים במים העליונים. וצ"ל שהוא המהות הפנימי של המים ושורש כוחו שהי' כנוס יחד עם המים שלנו, ע״כ הי' מתפשט כי טבעו להתפשט, והקב"ה גזר ששורש כח המים ישאר רק למעלה, וכאן ישאר חומר המים {17ב}{16}שהוא רק ניצוץ מגודל כח המימי, ויכנס בתוך הארץ אע״פ שטבעו להיות מקיפו מכל צד. כמו כן אירע הדבר בשכל הנשמה והשכלתה את התורה שנמשלה למים. כי מצד כח הנשמה, המסתכלת באור צח העליון, הי' ראוי שגם בהלוותה עם הגוף תקיף את הגוף מכל צד, דהיינו שתרגיש בגילוי ותבין ענינו ומהותו ותכלית הנהגתו, ויהיו הדברים החשוקים לה רק הטוב האמיתי של דרך הקודש העולה למעלה. אבל הי' רצונו ית', שרק ניצוץ אחד מהנשמה, שכוחו אינו בערך כלל עם הכח הנשגב של הנשמה העיקרית השמימית, רק הוא יתגלה אל הגוף, ומ״מ ינהיגהו באורח חיים. והנה, ודאי שזה החוט הנמשך מנשמת חיים שאינה גלוי בגוף, הוא דבק בעצם הנשמה, וכ״מ שמזדמן שהאדם מזהיר באור דעת ונטיית יראה טהורה ואהבת אמת לשם השי״ת, אינה כ״א שמעט נתגלה עליו המאור של הנשמה העליונה, כאשר הורונו חכמים ז״ל. והנה, המתגלה לנו כעת, אינו כ״א החכמה האנושית, שאפשר להיות כלולה בהכרה עם לוית הגוף, הרי החכמה באמת הים, שהמים הם מלאים ורבים, אבל אינו מתגלה על הגוף כדי שלא יחרב וישם. כי בהתגבר הכח השכלי הרבה, כלי הגוף ימטו. והנה, זה הכח האפשרי לבא אל האדם, לא יבא אליו בהכרה גלוי', רק הוא עומד מוכן לשלמות זה שעתיד לו להתגלות עליו, כמו שהמים שבים אינם נראים לארץ כ״א שטחם החיצון. וכמ״כ כמו שהמים נעשו קטנים ומצומצמים, כאמור במד״ר משל לנודות נפוחים שהוציא מהם הרוח והכניסם במקום קטן מהכילם כשהם נפוחים, כמ״כ כל כללי החכמה ודרכי היושר הנכנסים בלבו של אדם הם הם ממש כל עניני החכמה העליונה הגדולה, אלא שהם מצומצמים, שאין אנו מכירים את התפשטותם כמו אנו מכירים חבת החכמה ואהבת היושר ויתרון הצדק ושנאת הרשע והעול. אבל כל אלו הדברים, שהם אמיתים באין שיעור, יש להם מקום מוצא של התפשטות אורח לחיים בחכמה רבה, {18א}{17}רק שאצלנו נעשו מצומצמים בתור קבלת הדברים ע"י נטי' והרגש והסכם פירסום והכרה. והנה, כמו שהרוח שמנשב על המים מניע את המים ומתגלים אל היבשה למקום של״ה מתגלים בלא מניע, כן הרצון לעמוד על סוד העבודה והיושר זהו הרוח האמיתי המנשב על ים החכמה, שהרצון מגיע למעלה עד הכח הנפשי שאינו מורגש בגוף ועושה גלים, עד שהחלק הנגוב וריק ממים שעל שפת הים, שהוא חלל הלב שאינו נגלה בו עומק החכמה העליונה, ע״י גלי רוח הרצון מתראים לפרקים, ותדירתם יהי' כפי התמדת הרוח. והנה מצד הנשמה עצמה אין שינוי, כי אצלה לא שייך כ"א סילוק ממי שאינו ראוי ולא פגם. א״כ זה המקרב רצונו אל השלמות, אינו כ״א נותן מקום למי הדעת שיתפשטו בלבבו, ממש כמו שהים מתפשט מחמת הרוח אל השפה על החול לכסותו. וזהו חכמת שלמה, שהיתה לבו רחבה ומוכנת לקבל כל חכמה עליונה ע״י רוח רצונו, כחול שעל שפת הים שמקבל תיו״מ המים ע״י סער הרוח. ולע״ל כשיבוער הרע, לא יהי' הכרח כלל להתעוררות רוח, כי כבר תהיה השלמות בפועל גמור ולא בכח, א״כ ידמה כאילו הרוח מנשב תמיד עד שא״א לגלי הים המכסים שישובו וישאירו הארץ חרבה ויבשה, ע״כ תמלא הארץ דעת את ד' כמים לים מכסים, עצם הים, ולא השפה שצריך עזר הרוח ואינו קבוע, אבל יהי' הדעת את ד' בגילוי תמיד ואין צורך לעזרת הרוח. ע״כ נקרא ימוהמ״ש ימים אשר תאמר אין לי בהם חפץ, שא״צ החפץ כ״א להוציא לפועל, וכבר יצא.
יג. מש"כ ושמואל בקוראי שמו, ומו"א בכהניו. כי סגולת הנשמה העליונה, קדושת גבוה, היא חסדו של הקב"ה. והכשר הבחירה באדם, מתנתו של השי״ת, קורא הוא בשם האדם, כמש"כ קרא ד' בשם בצלאל כו'. אבל בחירה טובה, קורא האדם בשם ד'. ושמואל, לפי עוצם בחירתו, עלה למעלה ממצב נפשו עם כל רוממותו, וז"ש ושמואל בקוראי שמו. וע״כ הי' שקול כמו"א, אע״פ שגבהו דרכיהם, ובפרט משרע"ה שלא קם כו', אלא שערך רוממות הנפש עם הבחירה זהו המשקל, והבן.
{18ב}{18}יד. ענין אמרם ז"ל על שלמה, שעשה אזנים לתורה מקרא דאִזֵן, שהיתה תורה דומה לקופה שא״ל אזנים עד שבא שלמה ועשה לה אזנים, היינו כמש״כ הרמב״ם, שהמדות אינם שלמות אחרון מצד עצמם, כי הנצחיות בדעת תלוי, אלא שאין הדעת מתדבק כ"א במי שמדותיו ישרות, נמצא שבלא מדות א״א לאחוז בדעת שהיא שלמות אחרון. ותוה״ק כיונה על שלמות אחרון. והאמצעיים שע״י יושג, בתורת מכשירין, זה מסור לחכמים שבכל דור ללמד דעת את העם, ושלמה עה"ש הרחיב הענין במדות, במשלי ביחוד, ועי״ז יכולים לאחוז בדעת שהיא התורה, והיינו אזנים. ועוי״ל המשל לקופה, כי באמת השכל, יש עיוני, שהוא שלמות ואינו נוגע כלל למעשה, ובזה השכל אפשר להשתלם בלא שלמות המדות, אבל השכל מעשי שמעשה האדם בנוי ע״פ, כיון שע״כ צריך לפעול בגופו וע״י הכח המתעורר, אם המדות מקולקלים מתעורר הרע שבהם. והנה, התורה מצד מצותי' המעשיות היא כשכל המעשי, וע״כ דרוש מאד טהרת המדות, שלא יקדימו הקלקולים לתיקון. והנה, השכל העיוני הוא האוכל עצמו שבתוך הקופה, אבל המעשי מצד המעשים שסובלים השכל. והאדם הנדבק בנצחיות השכל, הוא קופה, כלי המחזיק ברכה, ובלא מדות א״ל אזנים.
טו. מפני שאחיזת הסט״א אינה כ״א בו״ק, בחי' ז"א, הנוגע להנהגת התחתונים, ולמעלה מזה אין שטן ואין פ״ר, ע״כ נעשה ג״כ, במה שמושג לשכל, שעל מציאותו ית' ימצאו מופתים מכריחים, והמופת כתב הרמב״ם במו״נ בפ' כ״ג משני שאין בעל התאוה יכול לחלוק עליו. אבל ענין חידוש העולם שתלוי בימים הששה ימי המעשה, לא בא מופת, ונמנע ממנו. מפני שבבחי' ירידתם לנו, שולט הסט״א. ואם הי' מבורר במופת, ממילא היתה ההשגחה, והשכר ועונש, ושכל הענינים נמשכים אחרי המעשה הטוב וההפך שהמה עקרי', מתחייבים מחידוש העולם למסתכל, וכיון שהי' השכל מחייב, הי' גם הבע״ת מוכרח בהאמנתו, ול״ה מקום הקלקול במוחין שבגוף, וכח הבחירה יסד השי״ת שיהי' כולל כל הקומה כמו שהוא בגוף, ע״כ ההטבה הגמורה שלא יהי' המופת נמצא ע״ז, ותושג הידיעה בתורה כברור המופת ויותר, אבל ע״י הכנת האדם בחכמה וכשרון מעשה שיכיר ענין האמונה והיושר.
{19א}{19}טז. בעניי אענה חלקי ע"ד ר״א הגדול בפרקי ר״א שהביאם במו״נ בפרק כ״ו משני ונודע שהקשה עליהם והניח מקום לבארם. שמים מאי זה מקום נבראו, מאור לבושו לקח ונטה כשלמה והיו נמתחין והולכין, שנאמר עוטה אור כשלמה נוטה שמים כיריעה. ארץ מאיזה מקום נבראת, משלג שתחת כסא הכבוד לקח וזרק, שנאמר כי לשלג אמר הוי ארץ. לע״ד יסודן של דברים, כי כלל הבריאה בשביל תכלית החסד, כמש״כ עולם חסד יבנה, וההטבה של קבלת החסד תצויר בשני חלקים, קבלת חסד של אור הטובה הדבקה בחומר וכלי, וקבלת חסד של אור לבדו ברוחניות בעצמו. והנה, כמו שגוף האדם נכבד מגופות ההוים ונפסדים, וכולם נבראו עבורו כפי קבלתינו, כמ"כ נשמת האדם נכבדת בשכלים והכל נברא בשבילו. והנה, כמו שלמען יתכונן תכלית ההטבה בגופים והמשכת החסד, אנו רואים שהמון הנבראים הם מצועים שנבראו לצוות לזה, כמו כן למען ההטבה הנפשית יש ג״כ מצועים וענינים רבים, שלזה נבראו כל הגדודים לתת טרף השכלי. והנה החסד וההטבה מתיחס לאור, אבל בכלל עיקר ההטבה ותכליתה ושרשה הוא מה שאנו מתכוננים לדעת את השי״ת הנכבד והנורא. וההטבה השני' שתבא ע״י ההתלות בחומר, צריך ליחסה במאור מבהיק נתלה בחומר. ע"כ אמר, השמים מאיזה מקום נבראו, פי' מאיזה מדרגה היא תכלית בריאותם ומהו נקודת הרצון בהם בכללם, גילה לנו, מאור לבושו, פי' לתכלית ההכנה לנו להשיג אותו ית' השגה שלמה כראוי לנו. וכל מה שבא להשגה, א״א לכנות כ״א בשם לבוש, והלבוש ההוא הוא עצם ההשגה. אבל השמים שבאים מסיבת זה הרצון שהוא החסד היותר אדיר וגדול, והם מכשירים אותנו לקבל זה האור, א"כ הם אצלינו כמו עצם הלבוש בעודו בהכנה, דהיינו היריעה שממנה אפשר לתפור הלבוש כמדת הלובש, אבל א"ז עצם הלבוש. {19ב}{20}וכונתו שאין השמים, שבכללם השכלים הנבדלים, סוף עצם הטובה בהשגתם, רק שהשגתם מכינה הנשמה להשיג השגה יותר מעולה לאין קץ, שהיא השגתו ית'. והיינו עוטה אור, פי' עשה בטובו ענין אפשר להתגלות, והכין בנו זה הכח, וזהו גמר הטובה. וזהו כשלמה, שהיא כמדת הלובש וכתפארת אדם באבריו. אבל האמצעי שנהי' מוכנים להשיג המשל לנו, הם השמים. וכמו שאם נספר לאדם ענין שלמה וצורתה, אם לא ראה מימיו יריעה וחתיכת בגד ולא יוכל לצייר חמרו, לא נוכל להבינו צורתו, ע״כ נוטה שמים, שהם השכלים, נטה אותם שכלים נבדלים ונוכל להשיגם עכ"פ, אע"פ שאנו יודעים ומכירים שאין זאת ההשגה באדוני האדונים, אבל כבר יש לנו איזה תפיסת משל באורו ית' כפי האפשר, כפי הכנת הידיעה, שע״י יריעה יבין שיש אפשרות לצורה של בגד שתחול, ועי״ז יוכל להתבונן בצורה. וארץ נבראת לתכלית הרצון של הטובה שתחול על בעלי חומר, והוא שלג, אור מבהיק, ונתלה בחומר השלג, והוא תחת כסא הכבוד, שהכסא בבריאה פועל ביחוד ביצירה, ששם אין הגשם נמצא, ותחת כסא הכבוד הוא מה שיוכן להיות פועל בעשי' הטובה שתתלה בחמרים. והיינו נטל וזרק, שזריקה ע״י כח הדוחה בע"כ של הדבר, כן הויות הגופות לתכלית החסד הגדול, ויגמר דוקא ע״י ההסתר שע״י בא הבחירה. והבחירה ברע אינה כלל כפי טבע החיים הראוי, שהטבע להמשך אחרי השורש, ואיך יצויר רצון נגד רצונו ית'. אבל כיון שגמר הטובה באה ע"י הבחירה, והוא ית' כל יכול, גזר על הדברים שיתרחקו ויעלמו, והיינו זריקתם. וענין הזריקה, שהחזיק החומר נגד הצורה, וזהו שבעצם הצורה חזקה וחשובה, והראי', שאם יחזיק בצורתו ויבא להטהר תתגדל צורתו ויתחזק על החומר, אלא שגזר שיראה בראשית ההשקפה כאילו האור חלש והחומר תקיף. {20א}{21}וזהו כי השלג חומרו חלש ואורו תקיף ועז, והארץ חומרה תקיף ואורה שם קטן, ובעצם בה כמוס אור, שהרי האדם שנוצר מאדמה יכול לזכך חומרו עד שיעלהו לטוב גדול מאד, וזהו שאמר לשלג הוי ארץ, וממילא ישוב לטבע שלג שצורתו חזקה מחומרו.
{{בטעם ביעור חמץ}}
{{דבר שיש לו מתירין בחדש}} {20ב}{22}
יז. ענין שהספירות נקראות בשם אורות ובשם ספירות, הנה פירשו שספירות מלשון ספיר ע״ש הזוהר והבהירות. וי״ל ההבדל בין ב' השמות, דהנה תכלית הכל היא הידיעה האמיתי', וכפי מה שנתבאר במ״א בע״ה, בתנאי שתהי' מודבקת להנהגה, שאם היא בלא הנהגה כלל אינה שלמות. וזהו דאמרו בזוהר מלכא בלא מטרוניתא לאו איהו גדול ולאו איהו מהולל. והנה, מה שהוא למעלה ממדרגת דבקות ההנהגה אין טוב למקבל שיתגלה אליו כלל, שרק בתנאי הדבקות הידיעה גמר כל טובה. מ"מ המכין עצמו לידיעה, מתחזקים כלי הנהגתו לקבל הדבקות כפי הכנתו, וזהו אשגבהו כי ידע שמי. והנה, חק השגת האלהות שבזמן עוה״ז, הוא העיקר בשם ספירות סתם, והיינו שבעוה״ז תכלית כל העסקים דבקות השגה זאת, אמנם יכינו את הכלים המקבלים להשגה יותר מעולה ג״כ בתנאי הדבקות. והנה, הספיר, עליו לבדו תחול הראי', אבל האור אמצעי הוא לראות ע"י דבר אחר. א״כ כשהדיבור בספירות, מצד השגת התכלית לפ״ע עוה״ז יקראו בשם ספירות, וכשידובר בהם מצד שמביאים לקבל אור יותר מופלא, הם אורות.
{21א}{23}יח. אין בטובה למעלה מעונג, היינו גמר הטובה היא גודל הידיעה הפנימית והדבוקה מאד ביודע מענין הטובה, ע״כ נצטוינו לדבקה בו ית', וכה״א דבקה נפשי כו'. והנה, כיון שבודאי גודל הטובה שלא תצויר יותר מזה כלל הוא השגתו ית' וידיעתו שתהי' דבקה בנפש, ואנו רואים שהאדם, ומקובלים אנו שכל נוצר, לא ישיג מהותו ית', ורמי מעלות הקודש עונים ואומרים רק ברוך כבוד ד' ממקומו, ואחרי היותנו יודעים רואים ומאמינים שהוא ית' השלם בתכלית ומרבה להיטיב בתכלית ההטבה – תבא לנו שאלה על המנע מאתנו הידיעה הזאת, שהיא הטובה לכאורה שכל הטובות כאפס נגדה. ואף כי יש לדון שהיא מעמד השגת האדם, מ''מ כיון שיש השג יד בשכל לצייר איזה ענין בזה, מזה נלמד כי גם השאלה הרמה הזאת נתן בחסדו מקום לאדם לענות בה עניית דברים. והנה, מענה השגור מהפילוסופים הוא אילו ידעתיו הייתיו. ולע"ד א"ז מספיק, כי ענין ההשגה שבאה מאחר לאיזה משיג היא נבדלת מהמשיג מצד שהיא בערכה מצויה, וא״כ מה בכך שהיינו משיגים עצם כבודו, א״ז שני הפכים בנושא אחד כלל שיהי' נברא ומ״מ ישיג עצם כבודו ית'. כן הי' נראה לפי משפט השכל. אמנם לע״ד יסוד הדבר הוא עולם חסד יבנה. והנה ידענו שכל המציאות היא לעשות החסד היותר גדול ולהטיב ההטבה היותר נשגבה ומפוארה, ולפ״ז עלינו לחקור מה הוא הטוב היותר גדול. אמת הדבר שאין לפנות ימין ושמאל כ"א לענות שההשגה והידיעה אין טוב למעלה ממנה בכלל, ובפרט תגדל הטובה לפי חשיבת הידוע בידיעה והמושג בהשגה ולפי כבודו וערכו, א"כ לא נשאר ענין שלא יחויב להאמר שאין לבקש כלל טוב אחר כ"א ידיעתו ית'. אבל זה הכלל שהידיעה היא גמר הטובה עוד חסר תנאי, והוא שהמשיג הוא נמצא בודאי כאשר הוא משיג. וכיון שאנו {21ב}{24}מדברים במצב של שלמות, אנו מציירים שא"א למצב של שלמות כ״א שיהי' גם יכולת נלוית לההשגה. והיכולת ודאי אם תהי' לבטלה א״ז שלמות, א״כ פעולת היכולת היא הנהגה, הרי מצב של שלמות מחויב הוא שיהי' בהנהגה שלמה, וכפי שלמות המצב והמצוי כה יגדל כח הנהגתו ושלמותה. אלא שזה המשפט א״א שיושג לנו כ״א כללי, אבל בפרט א״א לנו לציין מה היא ההנהגה השלמה, כיון שאין אנו יודעים מה הוא הנמצא השלם, אבל משפט כללי שיש שם הנהגה ושהיא שלמה בתכלית מחויב לכאורה. והנה, אנו רואים שמצד ההנהגה שיש למשיג והיא בשרשה עצמית לו, מפני השלמת היכולת שבשלם, לא תהי' לו טובה כל ידיעה וכל השגה כ״א השגה כזאת שתהי' דבקה בו ונאותה להנהגתו, אז יתענג בתכלית על טוב הידיעה השלמה. אבל כשתהי' הידיעה למעלה מהנהגתו העצמית לא תחשב לו לטובה כלל, וכל מה שתהי' הידיעה יותר דבקה בו, אם תהי' למעלה מהנהגתו לא יטעם ממנה טוב כלל. והנה לפ״ז נתבונן איזה היא הנהגה שלמה שיאתה לנבראים, ודאי הנהגה לפי מצב נברא אחרי שהוא נברא. א״כ אם הי' הבורא ית' בורא הנבראים בהכנה זו שיוכלו להשיג עצם כבודו, ודאי ידיעה זו למעלה ממצבם והנהגתם היא, שהרי הנהגתם ע״כ הנהגת(ם) נבראים, וזאת היא גמר הטובה להם, המעולה מאד, שמצד שהם נבראים מוצלחים, שיש להם בורא גדול ונורא, השם הנכבד ית' שמו. והשלמות הזה להם מכוון הוא כשלמותו ית', שהוא ראוי ומחויב הוא חיוב חכמה ושלמות שיהי' בורא ואלוה ית' שמו, וז״ש כי מקדישך כערכך קדשת. א״כ הצליחנו ית' הצלחה גדולה ועצומה שאין סוף לה, והוא במה שבראנו הוא ית', מצד שנעשה לנו לאב, והוא {22א}{25}אין ספק טוב יותר גדול מעצם המציאות. עכ״פ למדנו שידיעת השגה שהיא טובה למשיג וחסד אינה כ״א ידיעה שלפי הנהגתו, ולפ״ז ההשגה העצמית בו ית' אינה בחק חסד לנבראים מצדם, ע״כ היתה הטובה השגת דרכיו והנהגת חסדו בנבראים עצמם, ויש לזה עילוים לא״ס, וזהו אין בטובה למעלה מעונג שדברו חז״ל. ולפ״ז מה שצמצם הוא ית' הנהגתו כדי שיהי' לנו השגה ודבקות בו ית', ונאמר בדברי חכמי האמת שזולת זה ל״ה מציאות לנבראים, י״ל של״ה מציאות לנבראים שיקבלו החסד היותר גדול והטובה היותר שלמה. ולפ״ז למדנו ששורש עוצם הטובה היא כפי המצויר לנו בהדמות לדרכיו ית' מדת הענוה המושלמת בצדק, וזוהי ענות צדק. ועולם, הוא מענין העלם ג"כ כמש"כ ז״ל חסד יבנה. והנה, עומק הטובה היא לפי ריבוי הידיעה ואמתת בירורה ודבקתה בנפש. ולפ"ז יש לומר שהמקבל ידיעה מחוץ לו, תהי' גודל ההרגשה בידיעה לפי ההיפך, ע״כ מאפלה לאורה יגדל ההרגשה וההשגה באורה, וכמ"כ מיגון לשמחה. לבד שאם תהי' הידיעה עצמית, מהידוע בעצמו, עומק הידיעה עומדת בעצם, בודאי, לא מצד ההפך. אבל הידיעה הבאה ממקום אחר תגדל להיודע דוקא ע״י ההיפוך. א"כ כיון שתכלית הכל הוא גודל ערך הטובה המושגת ליודע, והנה הטוב אינו היפך בנבראי' כלל, שהרי מכוחו ית' הם נבראים, והוא הטוב והמטיב, א"כ ענינם ומהותם ודאי טוב הוא. אבל הרע היפך הוא, א״כ ההשגה ברע תהי' יותר מושגת מההשגה בטוב מצד ערך נבראים, א״כ כשיהפך הרע לטוב תהי' עומק השגת הטוב כאילו הי' להיפך, שהרי ניתן מההיפך. וזהו מי יתן טהור מטמא לא אחד, ומכוון הקרי והכתיב, שמצד אחדות שהידיעה {22ב}{26}והידוע אחד, א״צ להיפך להגיע לעומק הידיעה, אבל מה שמקבל ידיעה מזולתו אינו אחד אצלו הטובה, שיהי' דוקא טהור מטמא, טוב מהופך מרע, ויורגש כהיפך. וכן רח רע מורגש יותר מרח טוב לפי ערכו, וכשיתהפך לטוב ית'[ברך], שיורגש הטוב יותר, וזהו חלבנה שבקטורת הסמים. וענינו לעצר המגפה, כיון שמהפך הרע עצמו לטוב ומגלה טוב הרצון במציאות הרע, א"צ למיתה והפרדת הרע. ואף שאינו פועל לגמרי על גמר כללות הטובה, אבל כללות הגילוי דוחה לשעתו ומצלת. והנה השי״ת מצד שהוא אחד ומיוחד ואינו מקבל ידיעתו מזולתו, ע״כ לא יגורו רע ח״ו.
וע״פ הדברים הקודמים בענין, י״ל דחז״ל הוא מקומו של עולם ואין העולם מקומו, שבפשוטן של דברים מי לא ידע כל אלה, ואיך שייך לומר ח״ו על בורא כל היקום מאפס שהעולם מקומו. אמנם כל מה שאנו מדברים הוא רק בצד מה שאנו משיגים מרצונו ית' והנהגתו. והנה, אם הוא כד' הפילוסופים שא״ז כלל בגדר נבראים השגתו ית', וזהו מענין חיוב המוחלט, א"כ ההודעה מכבודו לזולתו א״א ע״י העלם, ויגודר בדרך השאלה זה הענין כאילו העולם מקומו, פירוש סבת גילויו לזולתו, אף שבודאי הוא מקומו ש״ע. אבל כשיאמר שאפשר בחק המציאות נבראים משיגים עצמותו ית' ג״כ, אם היה רוצה הוא ית' לברא אותם בהכנה כזאת, אלא שא״ז טובה להם, כיון שהי' ידיעה בלא דבקות ואינו בא להנהגה, א״כ מציאותו לנו הי' אפשר להיות מושג ג״כ בלא עולם, והיינו מציאות הצמצום, שלכן נקרא המציאות עתה עולם, א״כ אין העולם מקומו, רק הוא מצד עומק טובו מקומו של עולם, כדי לגלות עומק הטוב להטיב בתכלית.
ומעתה נבין חומר מז״ל ח״ו, שהרי שפע הידיעה הנמשך ממנו, אם הי' נמשך בלא ערך הנהגה, {23א}{27}ל״ה כלל העולם, א״כ הוא נגד כל המציאות, ונגד רצונו ית' בכלל הבריאה. ומה מכוון עונש המבול לזה, שהוא המחי' המוחלטת.
מ״מ זה הענין של טעם הפיכת הרע לטוב אינו כ״א טעם לפי שלמות ההנהגה, אבל יודעי שמו ית' מהסתם משיגים טעם פנימי מחותמו של הקב״ה שהוא אמת. יה״ר שישים חלקנו עמהם.
יט. ענין השלמות להיות עבד ד', וישראל נקראים עבדים, עבדי הם, ומשרע״ה נקרא עבד נאמן. כי הנה עבד א״ל קנין כשהוא לעצמו, רק מה שקנה עבד קנה רבו, וכמ״כ גופו קנוי לרבו. והנה, כשנבחין בשכל כל נמצא, נמצאהו מצוי מצד עצמו, ומצוי מצד היודעו ומשיגו וחפץ במציאותו. והנה, לפעמים יהי' עיקר המציאות באותו הנמצא רק מה שהוא לפי המשיגו והחפץ במציאותו, ומציאותו שמצד עצמו תהי' טפילה, ופעמים ההיפך. והחילוף בזה יהי' לפי ערך המצוי בעצמותו, ולפי ערך היודעו החפץ בו, ולפי ערך גודל החפץ של היודע אותו. למשל, קנין דומם שא״ב רוח חיים והרגשה במציאותו, אין מציאותו לגבי עצמו נחשבת מציאות כלל, כי מה בצע לו במציאותו ומה יעשה לו בהעדרו, אבל לגבי האדם שהוא בעליו וקנהו ורוצה בו, ודאי י״ל מציאות, ותגדל המציאות לפי ערך יקרותו לבעליו. אמנם בע״ח שיש להם הרגשה במציאותם, הם נמצאים גם מצד עצמם, מ״מ הלא ידיעתם במציאותם קטנה היא ואינה מתפשטת, וחוזק הרצון אינו מתפשט כ״כ, ואם הם יקרים בעיני בעליהם בשביל איזה תכלית נכבד ויקר, הנה יהי' המציאות שלהם מצד בעליהם לפי ערך ידיעתו וחפצו, עד שאם יגדל הרבה יקרתו ואהבת בעליהם לקיומם, תהי' מציאותם מצד עצמם בטלה לגבי מציאותם מצד בעליהם. כך הוא לפי הנחת השכל והראוי. אמנם כשלא יהי' קישור לידיעה זו עם נפש {23ב}{28}הנמצא, תתבטל פינה זו מצד הנמצא, אע״פ שקיימת היא מצד האמת ומצד עצמה, מ״מ כיון שאין הנמצא משער את הראוי והמתחייב מצד האמת, וקשורו במציאותו הוא משער, הרי יקר אצלו מציאותו מצד עצמו ממציאותו מצד אדונו, והוא בשביל חוסר הדעת. שאין האהבה ענינה לעצמו כלל, רק לאהוב את המושג שראוי לאהוב, ומפני שראוי לאהוב כל נמצא, שהרי כל אשר עשה ד' ית' הוא טוב מאד. וראשית חלות הידיעה תחול בעצמו, ע״כ תקדם האהבה לעצמו. וכשלא יבין הענינים כמו שהם, ישפט על המקרה שהוא עצם, וישים אהבת עצמו לתכלית. ובאמת אין התכלית כ״א הנחה הראוי לפי האמת. א״כ היודע הקישור שבין מציאותו מצ״ע למציאותו מצד הקונה אותו, ויבין הבנה גמורה כי מציאותו מצד עצמו אינה חשובה כלום למציאותו מצד הקונה אותו, אצלו יבאו כל הענינים שהכל עושים בשביל מציאותם מצד עצמם, כולם חוזרים ביתר שאת לעשותם מצד מציאותו החשובה האמיתית. והנה, לפי גודל ערך הנמצא מצד קונהו, וכפי מעלת מציאות הקונה, כן יקטן מציאותו מצד עצמו. וכיון שיהי' מקושר במציאותו מצד הקונה, הרי תגדל מציאותו לפי רוב הקישור ויקרת המציאות. נמצא שכאשר חנן הקב״ה, שהוא השלם בתכלית במציאותו, לאדם, דעה והשכל ודרכי חיים, הורהו להבין ערך מציאותו, ומציאותו מצד עילוי מעלתו בעיני השי״ת, א"כ לא ימנע כל משכיל מלהחליט שעיקר מציאותינו אינו כלל מה שהיא מצד עצמנו, כ״א כפי חמדת מציאותינו בעיני השי״ת. וכן כל המציאות כולו, מצד גודל הערך של המציאות מה שהוא נמצא בעיני השי״ת, והם קנינו כמש״כ קונה שו״א, אין משפט בשכל כלל להעריך {24א}{29}מציאותם מצד עצמם למציאותם מצד בוראם השם הנכבד ית'. וכל מה שתגדל הידיעה ברצונו ית' בנו, כן תתבטל מציאותנו לגבי עצמנו באמת, ותתגדל מציאותנו מצדו ית'. א"כ עיקר ההשתדלות אין ראוי שיהי' כ״א להיות חשובים במציאות ברצונו העליון ית', ולהיות משיגים ענין חשיבת המציאות והדרת אהבתו ית' לנו. ואולי זהו האמור בזוה״ק, אשא תכלא דאיהו שיצא, כולא ישראל בה מתדבקין וחיין, כמד״א ואתם הדבקים בד' אלהיכם חיים כולכם היום. שעיקר החיות אינו כ״א זאת הידיעה, והידיעה היא סבה שיבא לנו ידיעת החיים, ועצם החיים הוא להיות טוב בעיניו ית'. א״כ השלם בהשגה וחזק במציאות באמת אינו כ״א מי שהוא עבד ד', דהיינו שאין לו קנין עצמי בנפשו כ״א מה שהוא אצלו ית'. וזהו ג״כ איש אלקים, שמציאותו מצד היותו יש ומשיג, שרמוז בא', שענין משיג מצד מה שהוא משיג הוא יחיד, והמושגים רבים יהיו. וזהו איש, א' יש, והכל אלקים.
והנה ודאי טוב ד' לפי ערך הנבראים גדול מאד גם על רוב הטובה שמשפיע להם בכל אופני השפעה, בין בידיעה בין בכל טוב. אמנם הכשר הנפשות לזאת הידיעה בשלמותה, נראה שהיא מיוחדת לישראל, וזהו שאה״כ עם זו יצרתי לי תהילתי יספרו. א״כ בחירת ישראל מצד היותם ממעטים עצמם לפניו, ובזה הם לפניו, וכפי גודל החסד כן יגדל המיעוט, וזהו עיקר המציאות האמיתי וקרבת אלקים, ומ״מ זה תלוי ג״כ בבחירה. ואו״ה, צ״ל שגלוי לפניו שלא יבחרו בזו המציאות, וכיון שמציאות כל נמצא מצד עצמו קודם למציאותו מצד היודע אותו בידיעתו, הם בבחירתם אינם רוצים לצאת ממציאותם מצד עצמם, ע״כ חלקם לפי חשקם. א״כ בכל הטובה שיהי' להם, כשיבחן באמת הם כאין ואפס. {24ב}{30}והבוחר במציאות מצדו ית', הוא נמצא ויש, להנחיל אוהבי יש. ולפי ערכם א״ז שלמות, וידיעה זו למעלה ממדרגתם, ואין גילויה טובה להם. והקב״ה משפיע כל מין חסד וטובה, וגם טובתם טובה לפי ערכם, שהרי הכל יכירו כבודו ועוזו שהוא הטוב האמיתי, ויתעלו ג"כ ע״י קישורם לישראל, וכמש״כ יחזיקו עשרה אנשים מכל לשונות הגוים בכנף איש יהודי. ומה שהם כאין וכאפס, יאמר מצד חשקם להמצא עכשיו.
כ. ענין יסורים מאהבה, שהעיר הרמב״ם עליהם והפליא במו״נ. הנה חז״ל המשילו למלח, נאמר ברית במלח ונאמר ברית ביסורין, מה מלח ממתקת הבשר אף יסורין ממרקין כל עונותיו של אדם. הנה, פעולות המלח שתים הנה. אם נתקלקל טעם הבשר קצת ימתקו המלח, כדאמרן מלחא כי סריא במאי מלחו להו, משמע דשאר דברים גם כי סריא מעט מועיל מליחה. אבל עיקר תעודת המלח להחזיק כח הנמלח שעוד לא התחיל להתקלקל, שלא יתקלקל. כמו כן אם כבר התעה יצר לב האדם אותו מדרך השכל ונתקלקל, הרי בגופו כבר נעשה הכנה לרע ואין הקדושה האלהית מתדבקת בלבבו, היסורין ממרקין להסיר ריח הרע והטעם המקולקל. ואיש הולך בדרכי ה' והשי״ת הצופה ומביט רואה, כי לו נכונו ענינים, שאם תוקף חזקת גופו וחמדתו לעניני עוה״ז יעמדו על כנם, כשיבא לעת ההיא יפול בנופלים וישכח ד' עושהו, למען הצילו מפי פחת יקדים השי״ת רפואה למכה להכניע גופו ביסורין. וכח הדמיון המתעה להתחזק בבטחון כל קנין דמיוני ירד משאתו, ואז יוכל לקבל רוב טובה גם בעוה"ז. וזוהי מדת הצדיקים, שתחילתם יסורין וסופן שלוה. אמנם מה שהיסורין האמורים בפ' קללות נדמו לברית מלח שבקרבנות, ולכאורה המלח שבקרבנות ניתן על דבר משובח להגן ולא לרפאת שבר וקלקול, ולזה ראוי שידמו רק יסורין {25א}{31}של אהבה, ולא יסורי משפט הבאים על חטא. אבל דבר גדול הורונו בזה ולימוד עיקרי, ע״פ מה שכ' במ"א בענין קלקולי המדות ופרטי עבירות שהעלו חז"ל לשוקלם כעבירות חמורות, כמתגאה לעובד ע"ז, שהוא קלקול שכלי, והרבה כאלה, ובודאי כל דבריהם בחכמה רבה נאמרו, ואם תקצר ידינו להבין פרטיות חכמתם, והדרכים שבאו לידי משקלם הקדוש מאתנו נעלמו, אבל ראוי לנו לצייר באופן כללי דרכי המשפט והמחקר בזה להם ז״ל. והוא ע״פ המתבאר בשכל, וכן הסכימו הפילוסופים, שהחכם לא יחטא לעולם. פירוש, השכל אינו חוטא, ואם יחטא מי שהשכל מתדבק בו לפעמים, הוא מפני שבשעת החטא לא נתדבק בשכל, ומ״מ חשוב החסרון בשכל, שהכין הכנה שהשכל יתדבק בו שלא כדרכו. והנה, לפ״ז עיקרי הקלקולים הם בשכל, וכמו כן עיקרי התיקונים, וכל דבר שהוא אמצעי שידבק בו השכל האמיתי הוא מצוה, וכ״ד שהוא אמצעי להפריד ממנו השכל הוא חטא. והנה, לפי רוב פרטי השכל ורוב גדלו, כן ירבו התנאים שצריכים כדי לשומרו ולחזקו. ע"כ מפני עומק השכל וגודל אורו המופלא, שזיכה בו הקב"ה נפשותיהם של ישראל, דין גרמא להרבות להם תורה ומצות. וזהו עוצם הזכות, מלשון שמן זך. והנה, אף שלפעמי' וע"פ רוב יחטא האדם ולא יכיר שהשכל נתנכר לו, זהו מפני שהטריד דעתו בענינים הדמיונים, ואבדה הכרתו האמיתית באור השכל ואיכות דיבוקו בו. והנה, לפ״ז רוב החטאים ופרטי מדרגותיהם נערכים לפי ההפסק והפירוד שיפרידו בין האדם ובין אור השכל האמיתי. והנה, לא שוו טעותי השכל ושחיתותיו זל״ז, ע״כ לא שוו החטאים ואיכות עשייתם. אמנם כאשר יפרד מטרדות הדמיוניות, דהיינו בביטול החושים שהם סיבות הדמיון, יכיר כל חטא ועון באיזה ערך הבדיל בינו ובין השכל האמיתי. ע"כ עיקר השכר והעונש לעוה״ב, {25ב}{32}אע"פ שלפי האמת חל העונש תיכף לחטא, אבל לא יכירהו עד אח״כ. וזה הוזכר בדברי החכמים שנפש הרשעים בחייהם אויר גיהנם מקיפם, ונפש חסידים גם בבית חמרם תדושן מאויר ג"ע. והנה, שיערו חז"ל שסבת ההפסד השכלי, אע״פ שהוא נעלם מאתנו, שמביא את האדם לידי גאוה, הוא אותו המין הפסד בעצמו שמביאו לידי ע״ז, אלא שכל פועל יפעל הצורה לפי החומר, והמקרים המה החמרים לפעולות האדם, וכיון שמקריו הרחיקוהו מע"ז מפני של״ה במקום עע״ז וכה"ג, ע״כ נפל רק לגאוה. וכמ"כ בכל הדברים ששקלו חז״ל קל כחמור, הכל שהעריכו הסיבה הפועלת, ולפי האמת זהו עצם החטא, כי על הנפש ירשמו העצמים יותר מהמקרים. והנה, לפ"ז כל אדם שמוכן לחטא, אע"פ שהוא בבחירתו עומד, מ"מ כבר עומד בו כח החטא, והטעות השכלי דבק בנפשו, אלא שע״י החטא יתגלה. ע״כ באמת רפואה הוא צריך לחזק שכלו, ע"י הסרת המפריד שהוא הדמיון, וזה ע״י יסורין דוקא. וזהו שבאמת הכח הצפון לחטא הוא העיקר בקלקול ובחשכת השכל, וכיון שזה הדבר לא יוכר בעוה"ז גם אחר החטא, א"כ הדבר שוה בערך התכלית אם מתיסר אחר החטא או קודם לו כדי לטהר הכח שבו, שהכל הוא כדי שכשיבא אור השכל לידי גמרו כבר ימצא הכל מתוקן. אבל מי שלא שב, ולא נתייסר על שאור השכל נגמר, מצד שנסתלקו החושים ממנו, הוא כבר ברעתו הוא, ולפי גודל חוזק השכל מכח חמרי כן צריך לפעולות יותר תקיפות לתקן קלקול השכל, כיון שכבר יצא לפועל, ממה שהי' צריך לתיקונו בשעה שהי' בחברת החושים. ע"כ באמת הכל דומה למלח, שכל ענין המלח שמירה על להבא, רק ע״י שמסיר הכח המקלקל הבא מתחלש ג״כ העבר שכבר {26א}{33}נמצא ובא לעולם.
{{ברכה על ספק בכור}}
{{כיסוי הדם}}
כא. ענין מ״ש חז״ל כשנכנס דוד לביהמ״ד אמר אוי לי שאני ערום בלא מצות, כיון שנסתכל במילה נתקררה דעתו, והיינו דאמר למנצח עהש"מ, על המילה שנתנה בשמיני. ויל"ד מעיקרא מאי קסבר, וכי לא ידע מאות ברית קודש החתום בבשרו. וי"ל, שהנה במניעות שבתורה לא יחשב עושה מצוה כ״א כשבאה דבר עבירה לידו. והנה, ענין המילה יש בה מניעה, האיסור להיות ערל, וע״ז בא חיוב כרת וכל ערל כו', אמנם כיון שכבר נימול בקטנותו טרם ידע טוב ורע הרי א״ל יד ושם בפעולה הטובה מצד עצמה לכאורה, ונשאר בידו המניעה לבדה, שעכ״פ אינו ערל, וע"ז לא שייך ג"כ בא דבר עבירה לידו. ותוכן {26ב}{34}הדבר, שיש קניית מעלה ויש סילוק פחיתות. קניית מעלה ודאי היא הלבשה לנפש וקנין, אבל שלילות פחיתות אינה מעלה בעצם. ולפ״ז לכאורה, אע״פ שהוא בלתי ערל, מ"מ אינה כ״א סילוק פחיתות, ושייך לומר שהוא ערום בלא מצות. אמנם מצאנו דרך שהמילה אינה כ״א סילוק פחיתות לבד, אבל קנין מעלה גדולה. ולענינו יתבאר ע״פ הנודע כי הנפש הפועלת תתפשט באמת בכל הגוף, וכל שיעור קומה יש בה לפי ענינה, אמנם ההתלבשות בגוף תחליש כוחותיה, כי טבע החומר להיות חלש ומכביד. והנה, כבר הורה הניסיון שקטועי אברים ירגישו ענין אבריהם גם לאחר קטיעתם, והוא מצד כח הנפש המתפשט בכח. והנה, נפש האדם בכל אבריה הרוחניים, תתפשט בודאי בכל אדם לפי עיקר כח היצירה. והעד, שסומא אינו מוליד סומא, ואפי' סומא מבטן מוליד פקח, והיינו שכח הראות נמצא בנפש אלא שחסרון החומר גרם, וכשבא ליד הנפש אבר בעל חומר הגון מתראה הפעולה כתיקונה. והנה, לפ״ז כשיקוטע אבר הרי נפרד חלק הגופני ההוא וישאר זה החלק הנפשי נבדל, אבל באמת כבר הוכן האדם שלא תפעול הנפש בלא כלי הגוף כ״ז שהוא בחיים, קשור בחומר, ונוסף לזה, כח פרטי נפשי לא יפעול כ"א בשיתוף כל הכוחות, שכולם צריכים זל״ז. והנה במילה, כבר כתב הגר״א כי תרי״ג איכיות נמצאו בראה"ג, שכל אברים וגידים נשפכים לו, א״כ כח הנפשי שבו כולל, וכשנכרתה הערלה נשאר זה הכח הכולל הנפשי נבדל מגוף, ופועל כשכלי. ואם שלא יראו הפעולות, אבל פועל הוא, כיון שהוא כולל. ואצל ישראל, שתכלית קיומם קדוש ונשגב, א״כ הכח הנפשי של הולדה קדוש ונבדל מאד, רק שפחיתת החומר גורם לו שפלות, וכשנבדל נשאר בקדושתו, ע״כ הוא ממש אות {27א}{35}ברית קודש. א"כ הוא קנין מעלה, דומה לעשה, מתקיימת בפועל. ובפרט דוד המע״ה הי' נולד מהול, כדאמרי' מכתם שהיתה מכתו תם, א"כ אם מצד הסרת הפחיתות, מעולם ל״ה אצלו ולא נעשית מצוה. אבל כיון שתולדת האדם להולד בערלה, הכח הנפשי מתפשט כפי הטבע, ואם יהי' חסר זה החלק, דינו כחסר אבר לענין האבר הנפשי שהוא שלם בו לגמרי. ע״כ או״ה, שכח נפשי שלהם בהולדה פחות ג״כ, כי עיקר רצונם בקיומם אינו מעולה כ״א לתכלית שלמות הטוב, אח״כ יכלל בטוב הכל אבל לא בהפרדם, ע״כ גם כשהם מולים ערלים הם, כי עיקר המילה הוא פרידת זה הכח מפחיתת החומר. ומי שלא נימול בישראל מצד אונסו, אונס רחמנא פטרי', ונבדלה נפשו מחומרו בפרט זה, עם היות ערלת הבשר בבשרו. וז״ש, כיון שראה דוד עצמו ערום חשב שאין בעצמו שוב מעלה קנוי' בפועל, רק סילוק חסרון, כיון שראה שמילה ק"ע [=קנין עצמי] היא ונתנה בשמיני שאינו בר מצות, ולמה יחסרנו השי״ת זה הטוב שמה' [שמהוה?] האדם בעצמו הזוכה בבחירתו, הסתכל וידע שבאמת אין חסר כלל והסילוק הוא קנין ממש, וכשמלו אביו, את נפשו הוא מבדיל מחמרו כמו אם מל עצמו. והנה, החומר הוא בור, וכשיש בחומר קצת חכמה קנוי' נקרא שיש בו מים, אבל זה הכח היפך החכמה לגמרי בשילוחו, א״כ זה החומר נקרא בור אין מים בו. והנשמה אסורה שם מצד תנאי קישורי החיים, ולז״א גם את בד״ב שלחתי אסיריך מבור א"מ בו, שנעשה חפשי וב״ח זה הכח הכללי הנפשי.
{27ב}{36}כב. ענין ראיית פנים ואחור, עיי' ברמב״ם שכ', שבקש שיכיר ההבדל בין הבורא ית' לבין שאר הנמצאים עד השיעור שמבדילין א' שראה פניו מבנ״א מזולתו, והיתה התשובה שזה א״א בגוף, רק וראי' את אחורי, שהוא כההבדל שיבדיל בין אדם שראה את אחוריו לזולתו. הנה ביאורן ש״ד לפשטן. נראה שע״י הפנים מכירים את האדם בפרטיות בכל פרטי אבריו, וע״י הפרטיות יכיר גם שינוי מועט, וע״י האחוריים א״א להבחין, כ״א להבדיל מאדם אחר שהוא הרבה קטן מזה שראה וכיו״ב, והנה ידיעות הכוללות, להבחין ענין הבורא ית' המה, אותם שאינם כלל בנבראים, כמו חיוב המציאות והשליטה הגמורה ותכלית השלמות. אבל להבין בכל פרטי ההנהגה, שמעין הנהגה זו נמצא גם בנבראים, ההבדל שבין הנהגתו ית' הרוממה לבין הנהגה כזאת שאפשר להיות גם בנבראים, ככל ההנהגה שע״י המדות, וזה נערך בדרך משל, שאין ההבדל גדול כ"כ לפי ראות העין בין הנהגתו ית' בזה מאילו היתה מנברא שהרי שם מעין המדות הטובות בנפשות ובחיות הקודש המשכילות, א"כ י"ל, כמו שהפנים, אף אם יראה שינוי מועט בין אחד לחבירו, מ״מ השינוי המועט הזה המורגש הוא באמת שינוי יותר גדול מהשינוי הגדול של אחוריים, שהרי חכמת אדם תאיר פניו, וכפי המדות כן ענין הפנים, וכפי החכמה, והרי נמצא אנשים שאין לערך ההיפוך שיש מזה לזה, אע״פ שבכלל פרצופם בגודל אחד ובערך קרוב, כמ״כ י"ל, שאע״פ שנראה לנו מצד חוסר הכרתנו שבענין חיוב המציאות וכיו״ב המיוחסים בחיוב לשי״ת הוא מובדל מאד מהנמצאים לעילוי, אבל בפרטי חמדות וההנהגה אפשר שיצויר בלב ח״ו איזה דמיון לשלמות שלם שבנבראים, אבל באמת כערך קדושתו כן ערך הנהגתו, ואדרבא פרטית הנהגה ענין השלמות ניכר בה ביותר, ע״כ אם היינו יכולים להשיג היינו מבינים שבזה הוא יותר קדוש ונבדל מאתנו עוד מההבדל של חיוב המציאות {28א}{37}והקדמות, שא״ל ראשית הביאור. אבל כיון שאנו רואים מההשגה הכללית של חיוב המציאות והקדמות שהוא נבדל לגמרי מכל נמצא, ואין אנו יכולים להשיג גם בכללות רק השגה עמומה מזיו אורו לערכו ית', מזה עצמו אנו מבינים שאין אנו בסוג להבין הפרטיות, כי ההבנה הפרטית לא תבא כ״א אחר גמר בירור ההבנה הכללית. וז״ש וראי' את אחורי, ומזה גופי' תשיג ותכיר שפני שהוא מצד הפרטיות אינו כלל בערך השגה, ולא יראו. וזהו עצמו מילוי בקשתו של ראיית הכבוד, שהודיעו השגה זו להבין ולדעת איך שאינו בגדר השגה. וי״ל, שוראית נמשך ג״כ על ופני, כלומר, וראית את אחורי וראית כי ופני לא יראו.
ועמש״כ במ״א בענין פנים ואחור, שהוא כמו טבע ושכל ובחירה. שהרי כל משכיל מוטבע בזה הענין שיאות לההשכלה, וההשכלה היא התכלית וההכרח שיהי' מוטבע בענין זה, וזה אחורי, כהקצה השני של דבר שתשמישו בקצה הא' שמוכרח הוא שיהי' לו קצה שני והוא אחורו. והנה השגת הנבראים עולם חסד יבנה, עוצם ההשגה מצד החסד, שדרך הטוב להיטיב, אבל כביכול זהו אינה ההשגה האמיתית, שהרי עמו החכמה ומדע בטעם על ההנהגה הזאת הנמשכת מחסד. ע״כ היא דוגמת טבע טוב, וחפץ טוב, שבנבראים, שטבע טוב אחור, נגד רצון שכלי טוב, שהוא פנים. והיינו וראית א"א, השגת בריאת הנבראים מצד החסד ושדרך הטוב להיטיב, אבל ופני, עומק הטעם, והחכמה שבזה, זה לא יראו.
ולפ"ז מיושב מה שהקשה הראב"ד בהשגה הובא בכ"מ שם, מה שייך לזה וחנותי את אש"א, ולפ״ד י״ל, שאומר כי תהי' ההשגה מצד ענין הטוב להטיב, א״כ יהי' בהשגה רק שיחנן מי שיהי' וירחם מי שיהי' ולא השגת טעם שכלי על ענין החנינה והרחמים, ומה טעם יש חילוק בין רחמים וחנינה של נברא מנברא אחר, שזה כלול בצדיק ורע לו וצדיק וטוב לו.
{28ב}{38}כג. ענין מ״ש חז״ל ע״פ אור זרוע כו', לא הכל לאורה ולא הכל לשמחה, צדיקים לאורה וישרים לשמחה. כי הנה עצם האור אינו תכלית ראיית העין, כי העין נופלת על הדבר הנראה והמושג באמצעות האור. וכמש״כ בענין שם אורות ושם ספירות במ"א. והנה, האור מרבה שמחה בטבע ובסגולה, וכמש"כ אורה ושמחה. והתכלית בודאי נועם השמחה הוא, והאורה אמצעי. והנה הבדל צדיק וישר, כי משמע שהצדיק אינו ישר, אך הוא ע״פ דברי הרמב״ם בשמנה פרקים בענין הרוצה מרצונו הטוב ללכת בדרכי ה' או הכובש את יצרו. ובאמת, כשנתבונן מהו עיקר מהות הנמצא, אינו כ״א הרצון אחרי שמתחבר אל הידיעה. נמצא שמי שכבר טהר את לבבו, ועשה רצונו כרצונו של הקב״ה, הרי הוא דבק ממש בהשי״ת בחיים האמיתים בלא אמצעי כלל. אבל מי שכובש יצרו, נמצא שרצונו נפרד מצד עצמו, אלא שהתורה שאינה עדיין עצמית בו מאירה חשכו ללכת באורח ישר, ועי״ז הוא משיג שמחת עולם בעת הגמול. נמצא שהאור זרוע הוא לצדיק, דהיינו הכובש המצדיק את פעולותיו אע״פ שאין לבו ישר. ואמר זרוע, אע״פ שבעוה״ז כיון שאינה קנוי' אצלו מדת האהבה, שהרי הוא צריך לכבוש אפילת יצרו, ואינו מרגיש אפילו אורה שע״י יזכה לשמחה, כי החכם המכיר נמשך אחרי רצון השי״ת מרוממות כבודו וגדלו, מ״מ ע״י שעושה רצון השי״ת בתומ״צ, זרוע לו האור שיקצור ברינה עת יבא על שכרו, וע״י אור התורה יבא להשגת שמחת עולם, שהוא כינוי על ההנאה מזיו השכינה. אבל לישרי לב, שישרו רצונם כרצונו של השי״ת, הם משיגים בנפשם עצם השמחה, וא״צ לאמצעיות האור, וגם הם רואים עולמם בחייהם, ע״כ לא אמר אצלם זרוע, כי ענין הזריעה הוא מה שלא יוכר כ"א לאחר זמן.
{29א}{39}כד. ענין שכר ועונש המפורש בתורה, שכבר כתבו החכמים שאין זה כלל תכלית האושר לעבוד את השי״ת מסבת שכר ועונש, ולדבריהם צ״ל כיון שהמתחיל זהו דרכו להכנס לעבודה לשכר ועונש. אבל יפלא מאד שתהי' דרך התורה רק לאופן של כניסה והתחלה, וראוי לישר דרך שדבר אלהינו יקום לעולם. ונראה לע״ד שענין שכר ועונש, יראת העונש בפרט, כתב הרמב״ם בסהמ״צ שהיא מצוה א' מתרי״ג מצות, וכ' שם שהיראה היא ליראה ממשפטיו. ולכאורה ודאי מה שהיא מצוה מה״ת צריך שיהי' לה המשך קבוע, וח"ו שתהי' באיזה אופן גנות, כי חיים הם למוצאיהם. ונראה, כי כהת״כ דברה אזהרותי' בכלל על הנפש החיונית. ונודע מדברי הגר"א ז״ל, שעיקר התכלית להעלות הנפש לנצחיות. והנה, באמת ענין הביטול לקרבת אלהים לא יכיר כ״א השכל הזך, והלב יכיר רק היושר והאהבה מצד הטובות הרבות. והנפש לא תכיר כ״א מצד השכו"ע, כי אין בטבעה להכיר דברים שחוץ לה, ולא תקנה בעצמותה אור יראת ד' ושמירת התורה, שהיא עיקר היראה. וזה לא יתכן שרק ע״י שהשכל ינהיג את כל כוחות הכלליות והפרטיות שבגוף, שהדעת נותנת שא״א שיפעול דבר בדבר כ״א ע״י איזה יחש, ואיכה יתיחשו הכוחות הגופניות לענין השכל עד שיהיו נוטים אליו. אלא שבאמת יראת ד' היא חכמה, וכיון שיש אפשרות לכוחות הגופניות שיהיו בטבעם סרים מרע ע״י ציור האמיתי באמתת יראת העונש, והזריזות לכוסף נועם שהם מרגישים בו תועלת, א״כ כבר יש להם יחש חכמת אמת. ע״כ מצד שיהיו גם האברים מצד עצמם בכוחותיהם חמושים ומוכנים לעבודה האלהית, זה הדרך הישר, שיהי' מוטבע בעצמם היראה המתיחסת לנפש {29ב}{40}החיונית, שאינה מרגשת כ״א עניני עצמה, ועי״ז תקנה לפי ערכה אור השכל, ויהי' ממשלת החכמה עלי' גדולה ותקיפה, כמש״כ לבי ובשרי ירננו אל אל חי, כי תפעל הקדושה בדומה קצת עכ״פ. א״כ לעולם צריך אדם לקיים מצות יראת הרוממות והמעלה, והביטול לשי״ת בשכלו והכרתו המופתית. ויראת הטבע, כראוי לעלול מעילתו, כיראת אב על הבן, או יראת הקנוי כעבד מאדונו, מצד יושר הלב, ששם משכן המדות שמשפטם מצד טוב ורע ולא מצד אמת ושקר, ובנפשו החיותית היראה מצד העונש. ונמצא שבכל מדרגות השלמים, יראת העונש אינה סרה לגמרי להיות מועילה, כ״ז ששוכן בגוף החמרי. וי״ל עוד, כי יראת העונש צריך לגוף מפני שאינו מצייר תכלית הטובה של דרך ד', א״כ כשנצייר תכלית מרומם כ"כ עד שלא ישיגו ערכו וענינו אפי' הרמים שבנבראים, תדרש לבקשת זה התכלית רק יראת העונש. א״כ כיון שרוממות התכלית שדרך ד' מביא אותנו לה, היא נעלה מכל שכל, א״כ לפי האמת, כל שלם בעולם, לענין אמתת הנועם הזה הכמוס מרוב העלמו, אין כל ברי' יכולה לציירו כלל ולדמותו, א״כ דוקא מצד רוממות התורה וכבודה ראוי שתהי' בנוי' דוקא על שכר ועונש. אע״פ שדרך העבודה ליראי ד' וחושבי שמו הוא מכח האהבה, אבל באמת כל מה שמשיגים מענין טובה ויקר, הכל אין נחשב נגד אמיתת הטובה שאין אפשר לדמותה, והרדיפה לזה התכלית א״א לנו לקבל בחומר כ״א מצד גזירת המקום ב״ה, וא״א להשיג בזה שום טעם, רק להיות ירא מעונש משפטיו ואהבת השכר. גם להורות, שכשם ששכר ועונש ודאי א״ז רק כניסה, כמ״כ כל מה שאפשר לצייר בנשגבות ג״כ רק כניסה הוא ולא עצם. והוא דוגמא לענין הכינוים, {30א}{41}שתבא ההכרה בהם מצד פשיטתם שאינם לפי האמת, רק מושאלים לפי לשון בנ״א, ואם הי' בא כפי השגה רוחנית של בנ״א, הי' מקום לטעות, וה״נ דכותה.
כה. כי כפלים לתושי' בדחז״ל בפ' כל הבשר שהאריכו בענין סיור נכסי', ואמרו מאן דסייר נכסי' משכח איסתרא, ומייתי מההוא דהוי מסייר נכסי' ואמר הי נינהו איסתרי דמר שמואל, עד דחזי בדקא בארעי'. ועוד מייתי מההוא דחזי אריסי' דדרי פתכי דאופי. י״ל שעוד כיונו בזה דרך נכונה לישר אותנו בנתיבות צדק. הנה, עיקר השלמות הוא ודאי השגות אלקיות, והוא בעיון השכל ע״פ דרכי תוה״ק בסתרי תורה לפלס נתיב חיים, שהוא התכלית האחרון מעבודה ודבקות בד' ית'. והנה, בהכרח שיקדם השלמת שכל המעשי לשכל העיוני, מצד הכרח המדות, שהם מכינים את האדם שיתישב השכל בקרבו כראוי. אמנם החכמה האמתית, נושאי' גדולים מנושאי המדות, שהם מצד מקרי הגוף באורחות הנהגת הנפש. ועיי' במו״נ חלק ג' ובס' רוח חן להר״י אבן תיבון ז״ל. ולפ״ז, החכמים הגדולים שכבר חקם השלימו בתיקון המדות, ודאי אין להם רשות לבלות זמנם הרבה בעניני המדות, כי השכלת אמתתו ית' עיקר החיים, ואיך יעזבו חיי עולם בשביל חיי שעה שאינם מוכרחים להם. והנה, המדות הם קנינים לנפש כנודע, והם ראויים להיות דומים באושר לקנין קרקע, שאינו נעתק בנקל מהזוכה, משא״כ חכמה, שמשתכחת, כמש״כ ונוח לאבדם ככלי זכוכית. והנה יעצונו חז״ל בזה, כמו שמי שיש לו הון רב וא״צ כבר לעבוד בעצמו בשדה, ראוי שיסייר נכסי', ה״נ ראוי לעיין במדות בכל יום, אע״פ שכבר נראה לו שהשלים חוקו. ויש בזה ג' דברים טובים. הא', כיון שהאדם בצלם אלקים, ומדותיו בידיעתם מחכימות אותו בדברים {30ב חסר}אלקיים תכליתיים, שיתעורר ע״י המשל, אחרי שלומד כבר להתהלך בארחות חכמה. ועוד, כי אין ראוי לאדם להאמין בעצמו, כי לפעמים יבא מקרה מחוץ שיגרום לו ח״ו קלקול במדות, ע״י חילוף מצב וכיו״ב, ואם יעיין ודאי יהי' נשמר לתקן כראוי. ועוד בה שלישי', שיש לחוש, שגם מה שעכ״פ הוא חומרי, בהכרח כח היצר לא כלה לגמרי, וכח התאוה עכ״פ פועל לדברים המוכרחים, י״ל שאם לא יפקח, יתגנב היצר להטותו מדברים המוכרחים לדברים שאינם מוכרחים, ואם לפום ריהטא יחשוב בלבבו שלשם מצוה הוא עושה אבל לא יפלס דרכיו, לפעמים תהי' פנימיות הרצון רק להגביר כח אש היצר לבלע ולהשחית ח"ו. וזהו שאמר שמואל, עיקר הראשית שיש בכונה זו, משום דמאן דמסייר נכסי' משכח אסתרא, לשון הסתר ונסתר. שהשלם, שכוחו גדול ויכול לדמות צורה ליוצרה כפי כוחו, ימצא יותר חמודות בענינים האלקיים ע"י לימוד המדות, ועפ״ז יהיו עניני המדות עצמם גופי תורה. והנה לפ״ז, כפי גודל כוחו של אדם בחכמה, כן יהי' לו יותר ראוי לעיין במדות, אע״פ שאינו מוכרח לו מצד תיקון גופו, כיון שזה בעצמו תורה שלמה היא. ע״כ אמר שהוא חלא בר חמרא לגבי אביו, שאביו הי' כוחו גדול למצוא בנקל בדרכי המדות ג״כ דרכי תורת אמת, והוא א"י כ"כ, רק שאפשר שיתעורר עי"ז, ע"כ אין לו רשות להטיל זמנו בספק. ולבד זה אמר, עוד יועיל שלפעמים יארע מקרה שהי' אפשר בלא עיון לקלקל מדותיו, וזהו דמיון מים השוטפים השדה, שהמצב המטריד ידמה למים המכבים אש קודש מאהבת השי״ת שבלב שלמי הדעת, וכשיתקן זה {31א}{42}ודאי יציל כמה דברים עליונים שהיו עכ״פ נמנעים ממנו ע״י ירידת מדותיו, אם שלא הי' בא ח״ו לכלל חטא, וז״ש היינו אסתרי דמ"ש [=דמר שמואל]. ועוד פנים אחרים, שהיצה״ר, הכח המתעורר, שתכליתו לשמירת הגוף, הוא האריס העובד בכרם ושדה ונוטל שכרו כפי קיומו, ועוד יהנוהו במקצת כשיעור הנאות לשכל. אמנם זימנא חדא הרגיש שרוצה לקחת פתכא דאופי, כי עניני האכילה וכל צרכי הגוף המה העצים להבעיר חום הטבעי שהוא יסוד חיי הגוף, אבל האריס הזה א״ל רשות כ"א להבעיר כפי ההכרח ולא יותר, והוא דרי פתכא דאופי, שהרגיש בטעינתו, היינו שנתעורר לעניני קיום הגוף ממאכל ומשתה וכיו״ב יותר מעט מכפי ההכרח, א״ל היכא, והשיבו לבי מר, שעצם האדם, הנפש אלקית שבקרבו ושעיפיו, השיבוהו שהכונה לש״ש, אבל הבין מיד שרק סערת המתעורר מצד נטייתו לבהמות חפץ בזה, א״ל כבר קדמוך רבנן, שהורונו פת במלח וכו'. וכ"ז הועיל השכלתו במדות גם כשהוא כבר בטוח, שצריך להיות תמיד גיבור בכלי זיינו בידו.
כו. ענין דחז"ל בפסחים כסא דדוד מלכא לעלמא דאתי רכ״א לוגין מחזיק, כמש״א כוסי רוי"ה. י״ל שהנה ימין ושמאל, שהם רחמים ודין – שלמות האדם שתהי' הנהגתו ע"פ הגבורות, והיינו שיהי' שלם וראוי לכל טוב, וכמש"כ אבי"ל הרחוקים מצדקה, שאמרו חז״ל שהם נזונים בזרוע כרחב"ד וכיו״ב. והנה, שמאל נקראת יד כהה, מפני שא"א לעולם לעמוד במדה"ד, ע״כ הולכות הגבורות בחלישות כח כדי למתקן. אבל למי שאפשר לסובלן, זהו תפארתם שילכו בכח גדול, וע"פ מדת המשפט יהיו ראוים ולא יבושו בקחתם מתנת חנם כלל וכלל. {31ב}{43}והנה, לכל דברי הנהגה יש תכלית ומכשיר אל תכלית, התכלית כח א' בגילויו לנו, והמכשיר כח אחר, ונקרא מצדנו להם שני ידים. אמנם התכלית ודאי הוא שפע הטוב, והמכשיר לו בזמן המעשה הוא הדין, פחד העונש ויראה, שהיא תחילת הכניסה לדרכי ה' ית'. וכיון שהעולם א"י לקבל כ"א גבורות ממותקות ע"י המכשיר, שמאל יקרא, מצד שהיא יד כהה, אבל להזוכים שהגבורות יהיו בתקפם ויוכלו עמוד, זאת היא טובתם באמת, א"כ ב' ידים ימינים הם, מלאים כח שלם, ותחת יד כהה יד כח יענו לה. והנה, היין הוא ענין הדינים. אמנם כשיש לרע אחיזה, צריכים להיות חלשים, שאין העולם יכול לסבול, וזהו ענין יין שלא נשמר ממגע עכו״ם שראוי לרחקו. אבל הגבורות שבעוה״ב כשיתוקן הכל, לא יעבור שם ערל וטמא ויד רשעים לא תנודו, כל תוקפו זהו שבחו, ואם יש גם אז מכשיר ותכלית, שהרי א״ס למעלות, מ״מ שניהם ימין הם. וימין הוא ק״י בגימ', וב״פ ימין הוא ר"כ. אמנם אם הי' המכשיר מענין הרע ח״ו, ראוי כשיבא התכלית שיעדר ולא יכנס במספר. אבל כשהמכשיר ג״כ טוב, יעמוד חי גם כשיבא התכלית, ויתיחדו ב' הענינים ביחוד גמור, ויבאו ב' ידים לכלל כח יכולת א' מיוחד, יחידו של עולם יתברך שמו ויתעלה. והנה, דין ענינו במלכות, ומלך במשפט יעמיד ארץ, ודוד זכה למלכות והיא מדתו, דינא דמלכותא, כנודע. ולע״ל הכל יזונו בגבורות ויהי' תכלית השלמות, וזהו שיהי' ראוי הכוס לדוד, להורות על ענין ההזנה, ע״כ כ״א ימצא בו עיכובא שאינו ניזון כ״א בחסד, רק דוד מדתו דין.
{32א}{44}ולהורות על התשוקה הזאת שראוי לאדם להשתדל שיהי' ניזון בגבורות, בזרע, העירונו לברך ברהמ״ז על היין. אע״פ שכעת בודאי ההזנה בחסד, כמש״כ בברהמ״ז, אבל הערה יש בזה שיזכה למזון הבא מגבורות. ע״כ יהי' כסא דדוד מלכא רכ״א לוגי, ר״ך בחי' מצד ב״פ ימין, שהכל ימין, ועולים שניהם ביחוד א' בעלייתם לתכלית ואינם נכחדים ממציאות ח״ו בעלייתם, כנודע מדברים העליונים שאין ההעדר קודם להויתם, רק הוספת שלמות שיבאו לכלל יחוד, ויאמר ע״ז רכ״א. וענין המקדש, שהוא שלמות העולם כדברי מוהר״ל מפראג ז״ל בנצח ישראל, שבו נכללו ב' הידים של בחי' האור שהאיר ע״י דוד יחד ביחוד א'. וע״כ אצל דוד היו בפירוד קצת, אע״פ שהכל טוב ובאבוד רשעים רינה, מ״מ הגילוי נראה למדמה לרע ח"ו, ע״כ הי' הדיבור אתה לא תבנה"ב כי דמי"ר כו', רק שלמה, שנשלם ונתאחדו ב' הידים, ונתגלה שהכל טוב מיוחד באחדות גמור, נעשה רכ״א לוגי הכוס. מ״מ עוד ישלם לעלמא דאתי. ע״כ הוא בנה המקדש והיתה פתיחת השערים ע״י חסדי דוד, שהם תוקף הגבורות, שרק זהו עצם החסד הנבחר, ע״כ שם ליווי להם חסדי דוד, וזהו שאמרו שמקדש נבנה בשתי ידים, שנאמר מקדש ד' כוננו ידיך כו'.
כז. 				בע״ה, הערות לספר מסילת ישרים.

בהקדמה כתב החסיד ז״ל, שהענינים הכתובים בספרו אמתתם גלוי' לכל, אלא שנשכחים בטבע. הנה באמת ענין העבודה בכלל, והיראה והאהבה והדבקות, ידועים לכל, אבל הידיעה היא רק ידיעת השם לבדו ולא הכונה שהשם נושא בקרבו. כי מצד קדושת עמקי חכמת היראה, שכל החכמות הצעות והכנות להם, לא יודעו לאדם מצד הדיבור החיצוני, רק בהגיון הלב {32ב}{45}בדיבור הפנימי, א"כ זהו בעצמו סבת ההעלם, מצד שהמון האנשים, אפילו החכמים, מורגלים בחכמות, שכפי הדיבור החיצוני כן הפנימי. ורוב החכמות, כשידובר בהן, יוכרו מצד הדברים ערכם לענין העומק שבהם, וההכרח לעיין בהם עד שידעם, וא״א לשום בעל שכל לצייר שהוא יודע אותם אם לא ידעם. מה שא״כ כל עניני חובות הלב, שהמאמרים בעצמם אינם בחיצוניותם לפי עומק החכמה שבהם, כי לא נוסד בלשון כלל לדבר בכל פרטי ההבנה הדרוש להם, ע״כ יחשוב הבלתי חוקר לאשורם של דברים שיודע הוא הדברים בידיעות השמות. ע״כ החובה לעיין, שיהי' מכיר הדברים בהכרה פנימית, וממילא יתרחבו אצלו הדברים שמביאים לאותה ההכרה, עד שיעלה בידו להעניק מטוב ידיעתו גם לזולתו.
אמנם תוכן הדבר, מה שהשמות מצד עצמם גלויים לכל מצד הטבע, הוא שכל עניני חובת הלב וטהרתה בזיכוך הנפשות, כל פרטי המדות, נמצאים באדם בטבע, שהמה כלי מעשהו לכל עניני החיים. כמו עניני היראה, האהבה, החמדה, הדבקות וכיו״ב, שהם נמצאים בנפש האדם ואינו צריך לחדשם מצד עצמם, רק צריך להעלותם שיהיו הולכים אל הדרך הטוב, והיינו שיהיו כולם פונים אל השם ית', שהוא תכלית כל תקוה. וכל החכמה, היא רק להבין איך יהיו כל המדות נוטות אל השי״ת ושם כבודו. א"כ אין השמות מענין החכמה הדרושה לעבודה כלל, ומ״מ אינם דבר זולתה. ולדבר גדול שם הבורא ית' אלו הכוחות קבועות בנו, שאחרי שההישרה האמיתית לעבוד את ד' תמיד אינה ראוי' שתסור {33א}{46}מן האדם כמעט רגע, וכל דבר קנין שאינו מוטבע באדם נוח לאבדו וקשה לשמרו בכל רגע, ע״כ שם השי״ת בחסדו כל אלו הדברים קבועים בטבענו, וכאשר ישכיל השכל להעלותם, אז אם אך ילך בחוקי תורת ד' ית', ישארו קבועים בלבבו תמיד ממש, כמו שהם קבועים בטבע קודם שבאו לכלל דעת. וממילא יצא לנו מקום לימוד עד היכן החיוב מגיע לשקוד על ידיעת השי״ת בהנהגתו השלמה, בטובו וחסדו המופלא, שהרי כל חפצינו שאלו המדות שהם קבועים בטבענו, הם בעצמן, כאשר יתברר לנו שהעיקר שראוי להשתמש בהם הוא לעבודת ד' ית', יהיו קבועים בזה. וזאת היא מעלת הדבקות, שהמדות דבוקים בנפש תמיד, וכיון שיתעלו אחרי הדעת לקרבה אל ד', יהי' תמיד עמו ית', א"כ הרי אי אפשר שיקבעו אלה המדות על המצב שאינו טבעם הראשון באמצעיים שלא היו מספיקים אף לטבעם הראשון. ביאור הדברים, הרינו רואים שהמדות הטבעיות באדם אינם נקבעות כ״א כפי הדעת, ולפי ידיעתו, בין שתהי' אמיתית או כוזבת, כן ידבקו מדותיו, והקטן הבלתי מכיר כלל שום ענין א״ל מדות כלל, וכשיגדל ויכיר שהמאכל הוא טוב, יאהבנו, ומי שיקח ממנו והוא צריך לו, יכעס עליו. וכ״מ שיתפשט הדעת יותר, כן יתפשטו המדות. ע״כ כשאנו באים לקובעם כולם ביראת השי״ת ואהבתו, צריך עכ״פ שיתפשט הדעת בדרכיו הישרים והכרתו, שעל פיהן יתכוננו המדות. ומה שיחסר מהדעת, כפלי כפלים בערכו יחסר מהמדות, כיון שהוא שורש להם ונושאם.
{33ב}{47}אכן, מה שאמרנו שמדות כשהם נקבעים כולם לענין העבודה האלהית שהם שלא ע"פ טבען הראשון, אין זה כ״א מצד הגוף, דהיינו עצם המדות ודאי פעולות הנפש הם, רק שהפעולה דבקה בכלי הגוף ומשתנה ענינה לפי הגוף הפועל. ומצד כוחות הגוף הקודמים בזמן, הוכרעו המדות כענין טבע ראשון לדברים גופניים ומדומים שאינם ע״פ אמתת השכל, אבל מצד הנפש ודאי טבעם הראשון הוא לתכלית המעלה, והשינוי שמשנה אותם האדם מטבע הנערות אינו שינוי עצמי, כ״א השבה לטבעם הראשון, ע״כ יתכן שיהיו קבועים כפי המעלה מפני שהיא עצמיית להם. אבל אם לא היו מצד עצמם כך, הי' זה יציאה מגדרם בתורת מקרה, והמקרה לא יתמיד. והנה לפ"ז האמת הוא שעניני האמת חרותים בנו בטבענו, ונפשנו לא תתן לה מנוח, (אם לא נבלבל אותה בידיים בטרדות מותרות או מגונות שמאפילים אורה), עד שתעמוד על טבעה האמיתי, דהיינו שיהיו כל מדותי' משתמשים לעבודת השי"ת. ולפ״ז המעצים עיניו מהשקיף על עניני היראה והעבודה, חומס נפשו מאד, שמונע ממנה טבעה ממש כסוגר עיניו מראות או אוטם תמיד אזנו משמֹע עד שלא ישתמש כלל בחוש מהחושים, וק״ו לכל החושים כולם. איש כזה ודאי בחשכה יתהלך, כמש"א הכתוב דרך רשעים באפילה.
בח. סיבת הדבר שאין נפרץ כראוי התלמוד הדרוש לעניני העבודה, אע"פ שבודאי לימוד גדול ועיון רב הוא דורש, י״ל שהוא מפני שטבע השכל להשכיל דוקא, והנה באמת הדורות הולכים {34א-ב חסר}וחסרים בדעת האמיתי, ואם כי הניחו לנו ברכה רבותינו הראשונים והאחרונים ז"ל בספריהם עניני העבודה, יש מהם שדברו בקצרה, ואינו מספיק להבנת אנשי דורנו כ"א לסגולה מהם כולי האי ואולי, ויש מהם שדברו בענינים גבוהים, עד שמי שלא השכיל עדיין דרכי היראה והעבודה בערך המועט לפי טהרת שכל האנושי, יהיו הדברים להם כדברי ספר החתום. ועוד סבה נוספת, כי סערת הלב והתפעלות הנפש מתנגדת לגמרי לחכמה שתתישב באדם. ואם כי טובה היא לפעמים התפעלות טובה וקדושה, אינה כ״א לקבוע ביותר בעומק הנפש את הדעת שכבר קנתה. אז תשתרש יותר ותוכר יותר. אבל קביעות דעת והשכל בתחילתה, מנוחה שלמה דרושה לה, ושמעתתא בעיא צילותא כיומא דאיסתנא, ק״ו בדברים הקדושים השכליים הזכים כעניני העבודה השלמה, וזמן תורה לחוד וזמן תפילה לחוד. ואם ראוי ומחויב להקדים תשובה ואמונה ויראה פשוטה לכל לימוד, ומה גם ללימוד היראה, אבל סערת הנפש כפי המוכרח ראוי להגביל לה זמן אחר, להקדים או לאחר. אבל הלימוד יהי' במנוחה בישוב בשמחה, כמו שהורונו חז״ל במ״ח דברים של קנין התורה, והיינו שמחה של מנוחה, שמגרשת רוח כל עצב, מצד בחינת השכל בבטחון שלם על האלהים ית' והשכלת טובו, אז יצליח. ומפני שטבע כל לימוד להסעיר מעט את כוחות הנפש, והרבה יותר מטבע כל לימוד הוא בענין לימוד היראה וכל פרטי העבודה, מפני שהנפש נוטה להם בטבע, דבר זה גורם למי שאין אהבת בקשת האמת, שהיא דרישת השם ית', קבועה בו היטב, ואינו מעיין בדברים הזכים כ״א מצד עול החובה ששמע, אם מוצא הוא בעצמו שלבבו נסער לשמחה בעניני האהבה או לחרדה בעניני היראה, הוא סובר שבזה הוא משלים חוקו ומתרפה עצמו מהידיעה האמיתית. ודבר זה מצטרף למה שהדברים באו בקצרה בספריהם של חכמים, ולפום ריהטא אין בהם מה לעיין, והוא מוצא חידוש הרגשה בלב, הוא בא להחליט מזה שאך זאת היא תורת היראה. אבל באה מזה רעה גדולה והשכחת שמו ית', שהוא עיקר החיים השלמים. שכאשר סערתו עוברת אינו מוצא בנפשו מאומה, ובא מזה ח"ו להבזות כל ענין היראה בלבבו, ועכ"פ יברח יותר ללימודים שמוצא שכלו מקום להתגדר בם להבין ולהשכיל. ע״כ החובה רבה על כל מי שחננו ד' ית' להבין בדרכי היראה ובאורחות קנייתה ולימוד דרכיה, לפרש הדברים עד מקום שידו מגעת, ולהורות דרכי הלימוד הפשוט בעניני שלמות העבודה לקטני השכל, איך ילכו בסדר נכון וימצאו בשכלם מושגים נכונים, ומקום להבין ולהשכיל גם לחדש, ובזה יהיו הדברים קנוים וקבועים אצלם, כי תורה מביאה לידי זהירות. ונוסף על זה, בני דורנו במדינותינו, התורניים שבנו, הורגלו בחריפות והתפשטות השכל, עד שעיקר נעימת לימודם הוא בדבר שיש לשכל מקום לענות בו. אע״פ ששימת גדר בדבר זה היא קלקול גדול ורעה גדולה, בעוה״ר, שבא מזה שכל עניני התורה שאין בהם מצד גדרם עומק וחילוק נושאים, כדיני ברכות {35א}{48-49}ותפילות וכיו"ב, לימודם מתמעט. מ"מ קשה לעקור נטי' זו, ומה גם שמצד עצמה טובה היא מאד כשלא תעבור את הגבול, כי בקשת האמת בא ע״י הישרת השכל וחריצותו להתבונן בדברים עמוקים. ע״כ ראוי להראות גלוי לכל תופסי תורת ד' איך שבלימודי היראה יתר שאת ויתר עז מחריצות השכל נמצאים בהם, גם בדרך שכל הפשוט, והלימודים היקרים הללו מישרים את השכל ומרחיבים את הדעת, לבד כמה טובות גדולות שבעצמותם.
כט. י"ל בענין המלכות שנקראת ארץ, כמש״כ בסד״צ וארעא אתבטלת, ועל מלת ארץ אחז״ל, מאי ארץ שרצתה לעשות רצון קונה. י״ל שענין הרצון הוא ודאי הנושא הפועל לתכלית לכל חכמה ושכל. והנה, יש רצון המשפיע לפי ענינו, ורצון המקבל לעשות רצון המשפיע, ובאמת הוא עצמו רצון המשפיע אלא שנשפל ממנו לפי ענין הנושא, שזה במשפיע וזה במקבל. וזהו ענין שהכתר הוא רעותא ורצון, והמל' ארץ רצון, אך זה לפי המשפיע וזאת לפי המקבל. והנה, רצון המשפיע שיהי' זו השלמות במקבל, וא"כ אמת שכ״ז שעוד לא נשלם זה השלמות במקבל, מפני שלא בא לתכלית פעולת הרצון ע״פ הדרכים שלו, ודאי רצון המקבל יורד הרבה מאור רצון המשפיע. אבל כשכבר זכה המקבל לגמרי לזה התכלית בשלמותו, אז מצד זה הוא יותר נשגב כביכול מצדנו מהרצון של המשפיע, שהרי זה תכלית הרצון של המשפיע, שיבא המקבל לכלל זה השלמות. ואולי זהו ענין עליית המלכות דסלקא עד א״ס. שי״ר נוטריקון שכל יכולת רצון, שהג' קדושות הללו, כששלמים הם בתכלית, ראוי לשורר, וישמח ד' במעשיו, פי' מצד חק ההנהגה לפי בחירת הנבראים בעלי הבחירה, והבן.
{35ב) {בקובץ נפרד}ל. מה שנחקר כבר אם ראוי לעיין בעיון שכלי ג״כ לחזק האמונה, הנה הנכון לע״ד כי המוכרח יותר ונחוץ בעבודת השכל הוא לישב הדעת בגודל אמיתת האמונה, שזהו דרך השלמות היותר גדול, ולדעת שאין אימות יותר נשגב ומבורר כלל במציאות כאימות האמונה לנו עם ד'. אבל צריך לזה הסתכלות וישוב דעת. וזה המין מהעיון ודאי משובח ונחוץ, וזה ודאי נכלל בדברי דהמע״ה שאמר דע את אלקי אביך וגו'. והעיונים הללו, המשובחים והחזקים, ימצאו רק בדברי תורה עצמה ובדברי חז״ל. ואם יהי' האדם טהר לב ואוהב אמת באמת, לא עונג שהוא קורת רוח בשרי וגשמי שמתפעל מידיעה הבאה ע״י חריצות, אבל ירצה חיים אמיתים, והחיים הם ידיעה נכונה ותמידית, והעונג הוא מקרה שעיקר הכרתו בא רק מפני שאין המקבל מוכשר מצד עצמו למציאות חיים כזו. וכשיהי' ראוי למין חיים כזה שהוא מתענג כעת עליו כשבא במקרה, תהיה אז הכרתו בו במנוחה, לא בהרגשת תענוג מיוחד. וזהו ההפרש שבין אוהב אמתת ידיעה לאוהב התחכמות. וכאשר ראוי להיות חפץ בחיים, שמצד שהאמת כולו עונג, אינו מוחש בבשר כ״כ עונג כמו ההתחכמות שאור האמת אינו קבוע בה, רק מתנוצץ לפעמים בדרך צר. ע״כ הדבק באמת ישמח בהשגת אמיתת האמונה ותמלא נפשו בזה. וזה יבא לאדם בשלמות אחרי מעלה מופלגת והרגל גדול עם גבורת הנפש, לא עם רפיונה. ואם יגיע לזה לא יהי' צריך כלל לשום עיון זולת התורה והעבודה, וימצא הכל מוכן. {36א}{50}אמנם קודם שבא לכלל זה, י״ל, אם שמצד האמת ודאי מושג לכל שאין למעלה מהאמונ' בבירור ההשגה לעם ד', מ״מ י״ל כמו שחז"ל יעשו אסמכתא לדעת קצת כדי שיהי' לזכרון, כן י"ל כי העיונים המושכלים בשכל, כיון שטבע השכל לעיין בהם, ראוי לעיין בהם, אבל לתכלית זו, כי ע״י שאין לו יכולת להרחיב המשכיות בעניני האמונה מצד עצמם א"כ אין לשכל מקום לעסוק בהם תמיד, ולחשוב תמיד במשפטים קצרים, כמו שהשי״ת הוא יחיד וקדמון וכל יכול ומשגיח וכיו״ב, הוא לאות לשכל ונגד טבעו, ונמצא שימעט המחשבה ויבא לידי שכחה ח״ו. ע״כ לאדם כזה, אם כוחו יפה, ראוי להתיר לתכלית זו, לעיין בעיונים שכליים בזה, לא כדי לאמת את האמונה, רק כדי לזוכרה יותר ע״י העסק. וע״י הזכרון התמידי מתישבת בלב יותר, לא בשכל, רק ברצון המתפעל לפי ההרגל. וע"י הרגל המחשבה ותענוג השכל במושכלות, ימשך להיות זוכר תמיד עניני האמונה, וטוב לו.
לא. 				הערות לס' מסילת ישרים
בראש דבריו כתב החסיד, שיסוד החסידות ושורש העבודה התמימה הוא שיתברר ויתאמת אצל האדם מה חובתו בעולמו, ולמה צריך שישים מבטו ומגמתו בכל אשר הוא עמל כל ימי חייו. הורה בזה שני עיקרים, שביארם במאמר דרך חכמה אשר לו. כי ענין חובתנו הוא כל המעשים הטובים וכל המדות טובות וכן כל האמונות האמיתיות, ועיקר הכל ההשגה האמיתית, כפי חק האדם, בשלמות הבורא ית' ובהנהגתו ובדרכיו הישרים שהוא מנהיג {36ב}{51}בהם את בריותיו. אבל כל התכלית הזה של המעשים טובים, ודאי שלא יבאו לשלמותם כ"א בטוהר הכונה, אלא שגם הלימוד והעיון בדברים האלהיים, אם תהי' כדי להשקיט צמאון נפשו המשכלת שמשתוקקת לדעת דברים גדולים, לא יבא לתכלית כלל, כ"א תהי' מגמתו לעשות נח"ר ליוצרו, שהוא ית' צוה אותנו בחסדו ורחמיו להשלימנו בזו השלמות הגדול של השגת ידיעתו ית', וזהו ההבטה ומגמת פנים שזכר כאן.
וראוי לבאר ענין העבודה מאהבה ולשם עשיית נח"ר ליוצרו גם להבנת קטני השכל כמונו. כי רבים לא ירדו לעומק הדברים, איך יתכן אהבה של איזה שלמות אם לא יהי' מצד עצם העושה. אמת הדבר, שלדעת מהו שלמות אמיתי וטובה של אמת, דעת כל מבין תקבל שאין לאדם להבינה על בורי', שהרי אפשר להשי״ת שיעשה טובות מופלאות ויכשיר את הנפש לקבלם, מה שלא יצויר כלל. ע״כ עלינו בודאי לבחור לעשות כל מעשינו כפי השלמות האמיתי שהוא ית' יודע שהיא שלמות נבחר, ואם נעשה את מעשינו לשם שלמות שאנו מציירים או משכילים אותו דוקא, ודאי אנו ממעטים באמתת הכונה. שכמו שלא היינו משיגים, כשהיינו במעי אמותינו או אפילו כשהיינו יונקי שדים ועוד יותר באים בשנים, את ערכי הטובות הרבות שיעד לנו החנון ורחום ית' כעת מנחלת ד' בנים וכל קנין, ובפרט נועם החכמה ונח״ר של עשיית טוב וחסד והיכולת ע״ז, כמו כן אין אנו יכולים לצייר את גודל הטובה שעתיד להנחילנו בלכתינו בדרכיו לטוב לנו, וכן יעדו לנו כל הנביאים כמעט וחז״ל, והשכל הישר משיג אמתת הדבר מאד. אבל מקום השאלה היא לפום ריהטא, כי כל מה שתגדיל ותאדיר {37א}{52}את ענין הטוב הגדול, אבל סוף כל סוף איך תהי' מגמת פנים של כל פועל אל טוב שהולך לא לו. וא״כ איך גינו חז"ל את העובד ע״מ לקבל פרס, ואמרו עוד במצותיו חפץ מאד, במצותיו ולא בשכר מצותיו, ובזוה״ק אמר שהיא גנות גדול, שכל טיבו דאינון עבדין לגרמייהו אינון עבדין, וכן האריכו בזה רבותינו המקובלים באי בסוד ד'.
אבל כאשר נתישב מעט, נראה שדרך השכל שאין לו שלמות כ״א עם היושר. והשכל עם היושר הוא שלמות הנפש, כמו שהחיים עם כל צרכי החיים שלמות לגוף. נראה שאין ראוי כלל לשום בן דעת שיהי' עובד את השי״ת זולתי מאהבה ולעשות נח״ר ליוצרו, למלא רצונו הקדוש, אע״פ שזהו עצם רצונו שיבא האדם לכלל השלמות הגדול והנכבד מאד, מ״מ אין המעשים ראויים שיפנו כ״א לתכלית עשיית רצונו בלבד. והנה, נראה אדם אחד, שהוא בעל לב נכון ואוהב צדק וחסד, נזדמן לו להציל מדינה שלמה שיש בה אנשים לאלפים ורבבות מאיזה אסון כללי שהי' מוכן לבא עליהם, כגון שראה בחכמתו שבעוד ימים במספר יהי' בכל שטח המדינה רעש הארץ נורא ואיום עד שבהכרח לא ישאר מהם איש, והוא הזהירם והצילם, שהוציאם ג״כ בהשתדלותו ויכלתו מהמדינה ההיא אל מקום שוקט ובטוח, ובשביל [זה] כששמע איש אחד מהטובה הגדולה שעשה, שלח לו אלף שקל כסף למנה. והנה, אם תהי' שמחת האיש ההוא בשביל אלף השקל כסף גדולה יותר משמחת נפשו בשביל הצלת כל אותן {37ב}{53}האוכלסין, ודאי שתהי' זה שפלות גדול ופחיתת ערך מנפשו והעדר שלמות, עד שראוי יהי' לכל איש דעה להתאונן על פחיתותו. וכאשר נחקור היטב שורש זה הפחיתות וטעם ההחלט שתהי' זאת הנטי' פחיתות, הוא מפני הערכתינו בערך נפשות בנ״א ויקרת כל נפש, ונתקבצה בדעתינו הטוב הכולל והיקר המקיף כל הנפשות הרבות, עד שנבזה בעינינו זאת הטובה החלושה של אלף שקל כסף, ואם הי' זה המקבל שלם בהכרתו, א״א כלל שתהי' נחשבת אצלו טובתו החלושה נגד הטובה הרבה שעשה, וכ״ז בשביל הכבוד והערך המושכל לנו ברבבות אלפי איש. ועתה נבוא חשבון. כאשר נתבונן בשלמות הבורא ית' וכבודו שאין לו קץ ותכלית, אע״פ שאין לנו השגה וערך במה לצייר, מכל מקום אנו יודעים שכל הכבוד והיקר והערך המרומם שישנם בכל הנמצאים כולם, מרום מעלה עד תחתית שפל, לכולם האציל מכבודו ויקרתו ושלמותו אשר אין ערוך אליו, וידענו ברור שרצונו ית' הוא יותר ויותר יקר ויותר נכבד באין ערוך והמשל כלל מכל יקר וכבוד ושלמות שבכל הנמצאים כולם. א״כ היתכן שיתישב בשכל הישר לחוש או לחשוב על היקר ושלמות שמגיע לו לנפשו ועי״ז מתמלא רצונו הפרטי, אם יודע הוא שע״י מה שהביא עצמו לשלמות (וגם כל הנבראים, כנודע מסוד ד' ליראיו) עושה הוא בזה רצונו של הבורא ית', שדבר זה הוא יותר חשוב ונכבד מכל הנמצאים עצמם עם כל כבודם ויקר תפארתם, שהכל שלו ומידו ית' להם כל החיל הזה. {38א}{54}א״כ בודאי אחרי שיתברר לו זה ברור כפי אמתת הדבר, א״א כלל שתסבול נפשו, מצד השכל והיושר, שום כונה בעולם, כ״א עשיית נח״ר לפניו. מזה נבין גודל החכמה והשלמות שהישרונו חז״ל לה בעצתם ואזהרתם אל תהיו כעבדים המשמשים את הרב ע״מ לקבל פרס, אלא הוו כעבדים המשמשים את הרב שלא ע״מ לקבל פרס. ודייק לומר עבדים ולא בנים, לשלול אפילו מילוי הנטיה הטבעית של קדושת הנפש הצמאה אל ד' ואל דבר קדשו. ואף אם קצרה דעתינו להבין זה בפרטות, מ״מ ע״י קשר האמונה השלמה וההבנה הכללית בזכות העבודה, יאירו עינינו במאור תורה ונזכה להיות מיראיו וחושבי שמו, כי המעשה והכונה הכללית ודאי מנשאים את הנפש למקור החכמה שממנה חוצבו, ושם יראו הדברים בבירורם, באור פני מלך חיים.
עוד יש מקום לענות בזה. כאשר נחקור על מהות השלמות של חיים שלמים, נאמר כי כל ענין חיים הוא בהכרח - רצון והכרה. ויתעלו הדברים משפל ערך עד רום מעלה של חיי נשמת חיים השלמה, שהיא עצם האדם. והנה, שלמות החיים מצד ההכרה, ודאי שראוי שיהי' בנכבד שבמוכרים, ידיעה בנכבד שבידועים, והוא ידיעת הבורא ית'. אמנם כאשר לא נשיג ממנו ית' כ״א בחי' ההנהגה והחכמה שבבריאת העולמות, נודע שזהו באמת עיקר השלמות לנבראים, שהרי השלמות היא חלה על העצם הנושא השלמות, א״כ זהו שלמותו, שיגיע מצד שלמותו לזה המקום שהוא {38ב}{55}מציאותו והוייתו. וכיון שכל הנמצאים ברא ית' בחכמתו ורצונו, תהי' שלמותם בהכרתם חכמתו בהויתם ובריאתם והנהגתם. והנה, כשם שצריכה החכמה להשתלם, כמו כן צריך הרצון להשתלם. שהרי אנו רואים שמי שיש לו חכמה שלמה וא״ל רצון שלם אינו שלם כלל, ואדרבא, עוד תוסיף החכמה רעה על רעתו. כמו מי שמכיר ערך הדרכים הישרים ונתיבות הצדק, אבל רצונו מושחת וחפץ בכל רשע ונלוז וכל עושק וחמס, הלא ילך תמיד בלא חמדה, כי בהשקיפו אל החכמה, יתמרמר על נפשו מצד רצונו המושכו לכל הדברים שהם הפך החכמה, וכשיתן דעתו אל רצונו הנלוז תיסרהו חכמתו על פניו כי רע ומר דרכו, ויהי' מיורשי תרתי גיהנם. והנה מהצד הגרוע נבין על הצד המעולה, שכמו שצריך שלמות בחכמה כמו כן צריך שלמות ברצון. א״כ כשם שענין החכמה מהותה ההכרה והידיעה, והצד השלם שבה יהי' דוקא ידיעת הנהגתו ית' ודרכי טובו, מפני שזהו גבול השלמות של מציאות העצם הנושא השלמות, א״כ ודאי ששלמות הרצון תהי' ע״י שיהי' רצונו שלם כ״כ, דוגמת שלמות הרצון, כביכול שהוא מקור מציאות כל הנמצאות והנהגתם, א״כ א״א כ״א שיהי' רצונו נוטה ממש רק לעשות רצון אביו שבשמים. וכיון שביארנו שזהו השלמות האמיתי, הנרצה והנחמד מצד עצמו, וגם חסדו ית' גדול כ״כ עד שחנן אותנו דעה והשכל להשיג מזה כמר מדלי, לפי ערך ההשגה בעצמה, בתורת משל, ודאי שראוי לנו להשתדל כל {39א}{56-57}הימים לקיים מה שהורונו חז״ל הוי עז כנמר, קל כנשר, רץ כצבי וגבור כארי לעשות רצון אביך שבשמים. ומעתה בין תבין, כי מה שאמור לנו בדברי החכמים עבודה צורך גבוה, והחכם מכל אדם ברוה"ק אמר כל פעל ד' למענהו, וכל מה שברא הקב"ה בעולמו לא בראו אלא לכבודו שאמרו חז"ל, שזה מראה שהכל ברא בשבילו ית', שלכאורה הדברים קשים לשמע מצד השכל, ומצד שנראים ח"ו כמרפים ענין העבודה מאהבה, שהרי העבודה מאהבה תבחן לפי גודל כונת המטיב לטובת המקבל, כמו שהאריך לבאר החסיד בחובת הלבבות בשער עבודת האלהים. וזולת זה, יהיו לפום ריהטא סותרים למש"כ עולם חסד יבנה, ואם צדקת מה תתן לו, וכיו"ב בדברי חכמים. אבל אחרי ההבנה השלמה, אין הדבר מתבאר בשלמות כ״א דוקא ע"י שני מיני המאמרים יחד. שבודאי חפצו ית' להיטיב, אבל הטובה האמיתית והגדולה ונפלאה. ואחרי שאין זולתו יודע שלמותו וכבודו ית״ש ויתנשא, יודע הוא שאין שלמות יותר גדול ושוה כלל לשלמות השגתו ורצונו, רצה לזכות בזה את נבראיו, כי כל שלמות זולת זה בטל במציאות נגד זה השלמות הגדול והקדוש, אחרי ידיעת האמת. ע״כ יצר אותנו באופן שנמלא ונשלים רצונו, א"כ זהו גודל החסד שאין לו ערך והמשל כלל. ע"כ ודאי עולם חסד יבנה, ואם נצדק מה נפעל לו, מצד עצמו, לולא שחפץ לזכותינו בזאת המעלה של מילוי רצונו. א״כ הביאור של עומק החסד הוא שהכל ברא לכבודו, וכל פעל למענהו, ועבודה צורך גבוה. ברוך ד' לעולם אמן ואמן.
{39ב}{58-59}והנה, מכלל הדברים אנו למדים שבחה של מדת הענוה ואיך היא תכלית כל הטוב האמיתי. כי כל מערכי הבריאה והמציאות בכלל, סדר השי״ת ע"פ האופן שנמלא רצונו בהנהגותינו ע״פ חוקיו האמיתים, שהם חיי עולם. וטעם זה הדבר שסדר אשרינו במילוי רצונו, כדי שיגיענו השלמות היותר נכבד ונשגב וקדוש שכל חפצים לא ישוו בו, שהיא עשיית נח״ר לפניו ית'. והנה, כ"ז שהאדם מדמה בעצמו שמצד עצמו יש בו חשיבות, יש לו איזה המשכה שעכ״פ יעשה הטוב, שהוא התורה והמצוה, בשביל שיגיע לו טוב, ואינו יכול כ״כ להבין שכיוון שיש בזה הדבר מילוי רצון הבורא, נמצא שזה נשגב ונכבד ויקר מכל יקר ועילוי שבעולמות כולם, לאין קץ ותכלית, א״כ אין מקום בשכל, ופחיתות גדול הוא, שיהי' נערך טוב המגיע לו מצד עצמו. אבל כשיבין האדם שכל עילוי שיכול לחשוב על עצמו א"ז בחק עצמו כלל, שגם עילוי המציאות היותר שפל רק מיד הבורא ית' הוא לו, ושפעו הקדוש הוא שמנשאו, וכמש״כ וענותך תרבני, א"כ הכל שלו, ומצד עצמו אינו כלום. וכיון שאין יכול האדם לצייר בעצמו כמעט ענין האפס לגמרי, ומכש״כ שא״א שיקנה לו קנין בנפשו ע"י זה הציור שהוא מצד עצמו אפס ממש, אך עכ״פ ראוי לאדם לצייר בעצמו שכל הרעות הם רק העדר הטוב, כמש״כ הרמב״ם ז״ל במו״נ, א״כ יכול לצייר עד כמה שפל ובלתי נחשב הוא הנמצא, אם הוא בעל העדרים בודאי ראוי שזה השפלות יהי' לו, מצד שהי' לגמרי בכלל העדר לולא שפע הבורא ית' וחסדו, א״כ במשקל צדק ואמת אינו נחשב כלל שום דבר כ״א הבורא ית', וכל החשיבות שיש בכל המציאות הם מקרים מדומים בהם ושייכותם רק לו יתעלה. וכאשר יתברר זה היטב לאדם, לא תעלה בלבבו שום תשוקה כלל כ״א מילוי רצון קונו ועשיית נח״ר לפניו. וז״ש חז״ל באדר״נ על משרע״ה בענוותו, ששלשה מוכי שחין הם, {40א}{60}והיתה דעתו של משה נמוכה מכולן, והיינו שכל זמן שמתברר אצל האדם איך שאינו נחשב מצד עצמו, וכל החשיבות הנראים בו הוא רק מצד הבורא ית', והוא יתעלה הוא השלם בתכלית הנכבד והנורא, יבחין שהוא חוץ משארת השכל והיושר שיהי' פונה בהשתדלותו בעבור הטוב המגיע לו מצד שהוא מגיע לו, כיון שיודע שיש בזה נח״ר להבורא ית', שכל התכליות והחפצים ראוי ומחויב שיהיו בטלים בערך התכלית הגדול והקדוש הזה שאין ערוך אליו. וכל מה שידע זה האמת יותר, יגיע יותר לשלמות הרצון, שיהי' רצונו ממש כרצון קונו, וזהו חיי האמת, כמש"כ כי מוצאי מצא חיים ויפק רצון מד', דייק שהפקת הרצון מד' זהו החיים.
ולמבין ומשכיל ע״ד אמת יאמר מזה, אחרי שאנו רואים שכלל המציאות שלם מאד, והכל הולך אל דרך השלמות בכלל, וכמו שיעדו לנו הנביאים שתמלא הארץ דעה את [ד'], וכלם ידעו אותי למקטנם ועד גדולם, וגם הפילוסופים משכלם הבינו שעתידים ימים לבא שיהיו כל האנשים פונים רק לידיעת השי״ת, והוא מפני טבע השלמות שמצאו, ואנו יודעים זה יותר מבורר ומוחש. וכיון שהכל הולך ומתעלה, ואחרית הזמן א״ל קצבה ותכלית, מוכרח לומר שענין השלמות כך, באין סוף ותכלית, והוא ידיעת שמו ית'. וכיון שאנו משיגים שאין השלמות חלה על ענין החכמה לבדה, כ״א על החכמה והרצון, והרצון השלם הוא העיקר, א״כ ראוי שכשם שמעלת החכמה נכונה להיות שלמה עד אין קץ ותכלית, כן ראוי שתהי' מעלת שלמות הרצון באין קץ ותכלית, ואין שלמות לרצון כ״א שיהי' נוטה רק לרצון הבורא ית'. כמו שאין שלמות לחכמתו של כל נברא כ״א מצד חכמתו ית', כן אין שלמות לרצון {40ב?}{41א}{61}כ״א מצד רצונו ית'. והנה, אם הי', ח״ו, המציאות נמשך בחיוב, כטעות קצת הפילוסופים, לא הי' מקום לשלמות הרצון כלל. ואנו מכירים שכשם שצריך שלמות חכמה, כן צריך שלמות רצון לשכלול החיים השלמים. א״כ כשם שחכמתו ית' המושגת לנו היא מקור חיינו בענין החכמה, כן הוא רצונו מקור החיים בענין הרצון. וכן הכופרים האומרים מציאות חומר קדום, יש, לדבריהם, לכל נמצא שלמות עצמית ג״כ, וא״כ א״א כלל שיהי' מלא רק מרצון בוראו, כיון שהמילוי אינו כפי שורת השכל לפי דבריהם, שאיך לא ימצא כלל רצון לטובת דבר שיש לו איזו מציאות, א״כ א״א כלל לדבריהם לבא לתכלית שלמות הרצון. אבל אמתת הדברים מאירה עיני השכל כפי דרך התורה הנאמנה, שאין מציאות כלל לשום נמצא זולתו ית', א״כ אין ראוי כלל לפי השכל שיהי' רצון אחר כ״א רצונו. וכשיתבררו הדברים היטב לכל הנבראים, כשיבא זמן השלמות, אז לא יהי' בכל המציאות כ״א רצונו ית', והכל יהיו דבקים ברצונו ומשיגים כבודו, ויהי' תכלית השלמות.
א״כ, יסוד הבריאה ושלמותה תלוי בשלמות הענוה. ואולי זהו רצון חז״ל באמרם במד״ר ע״פ בראשית ברא אלהים, הה״ד וענותך תרבני, בנוהג שבעולם מלך בשו״ד מזכיר שמו ואח״כ מזכיר מעשיו, אבל הקב״ה הזכיר מעשיו ואח״כ הזכיר שמו. שמצד שהענוה היא יסוד כל השלמות של תכלית הבריאה, רמזה הוא יתעלה בפתח דברי תוה״ק.
ולפ״ז י״ל שני ענינים בענוה. מצד הכרת רוממותו ית', לא יחשב אצלו רצונו כלל נגד רצון קונו. והב', מצד הבחנתו השלמה שמבלעדו אין מציאות כלל, לא יהי' במציאות שום רצון אצלו זולת רצונו ית'. ונמצא שיראה היא מצד חכמה, וענוה מצד רצון. ורצון הוא יותר נשגב בענינו {41ב}{62}מחכמה, שהחכמה היא כלי תשמיש שהרצון השלם מתגלה ע״י. א״כ מה גדלה ערך המרגלית הטובה שבפי חז״ל, מה שעשתה חכמה עטרה לראשה עשתה ענוה עקב לסוליתה, כי מצד חכמה ושלמות החכמה אין הכרה להשלמות האמיתי שהוא יסוד התורה, רק מצד רצון הטוב, שהוא חיים האמיתים. והתבונן בדברים.
והנה, לפי הדברים האמורים נדע כי ענין הכונה הפנימית שבכל תו״מ הוא העולה למעלה, שהרי מצד המעשה עושה הנברא, והכונה והרצון מקושרות לרצון בוראו ית'. והיינו שקראו בזוה״ק לדחילו ורחימו גדפין, ואמרו דכל פיקודא ואורייתא דאיהי בלא דחילו ורחימו לא פרחא לעילא. אבל כשיושפע עליו שפע אור הדעת וחיי הרצון, ידע ויכיר את עוצם כח המעשה, ושהיא בעצמה היא ענין שלמותו ית' וכבודו. אבל העלי' לזה א״א כ״א ע״י החכמה והרצון, ששורש לשניהם היא האמונה. וע״פ הדברים האמורים נדבר עוד דברים בעה״י, אם כי הייתי ירא וחרד ללכת בין הררי אש עם דלות מעשי וקוצר שכלי, אבל כאשר פתח לנו פתחי צדק האר״י ז״ל ויתר חכמי האמת בדברים קצרים בענין העבודה שהיא לצורך גבוה, והדבר שגור בפי רבים, ולא רבים יבינו עומק הדברים, ולמי שלא יבין הדברים לא יועילוהו, אבל יזיקוהו אם החל לחקור קצת ולא בא אל הכונה לפחות באופן המספיק לישוב הדעת הנטועה בנו ע״פ החכמה והיושר, ע״כ אפרש הדברים למען כבוד שמו ית', ויצטרפו עם האמור בזה עד כה. 
כי הנה חותמו של הקב״ה אמת, וכל מעשהו והנהגתו ורצונו כביכול, הכל אמת וצדק ויושר בודאי. והנה, זה יבין כל בן דעת, שהאמת אינו משתנה בשום פנים, ואין הפרש לנטיית הנהגה לדרך שלמות האמת והצדק אם תהי' תוצאותי' מילוי רצון המנהיג או זולתו, רק שיהי' ע״פ שורת החכמה {42א}{63}והאמת. והנטיה מכונת היושר והאמת, שהיא שלילת המעלה, ודאי אינה דוקא מפני שהוא נוגע לזולתו, רק מצד שהוא שלא כשורת החכמה והאמת. ואם יציל האדם את עצמו מאבדת גופו ממים רבים וכיו״ב, ואגב זה יציל ג״כ זבוב אחד, אם יהי' שמח בכונתו על הצלת הזבוב ומשים זה לעיקר יותר מהצלתו את עצמו, זהו פחיתות והיפך החכמה והיושר, כמו שנחשוב נגד היושר והחכמה את האיש השמח באלף הכסף יותר מהצלת הרבבות אלפי איש שזכרנו.
אלא שמצד רגילותנו בגופים האפלים, שבקשתם הטוב אינו בא מצד השכל והיושר הכללי, רק מצד ההרגשה, וההרגשה לא תעבור מעצמו כלל, ע״כ קרוב מאד דרך הטעות בדבר הנוגע לעצמו ממה שנוגע לזולתו, עד שבדרך מקרה יארע ברוב, שההנהגה שלשם עצמו לא תהי' בנוי' ע״פ הצדק והחכמה האמיתית, וההנהגה הטובה שלשם זולתו, כיון שעיקר השימוש בה וההערה לה הוא ענין החכמה והיושר, תהי' מונהגת ביותר על פיהם. אבל אין זה כ״א מקרה, ובמקום שאפלת הגוף אין שם, ומעלת בקשה וחפץ שתהי' פחותה ממעלת החכמה והיושר אין שם, ודאי המשפט שוה לגמרי, וא״א כלל שישתנה, בין יהי' מצד רצון המנהיג או מצד רצון המונהגים. ועתה נאמר, כי כל עניני העבודה והמוסר והכניעה לאל ית', המיוסדות על יסודי שפע חסדו וטובו וכונתו להיטיב לנו, ודאי אמת גמור הם, אבל בתורת כינוים. הכונה, התולדה שנולדת לנו מזה מאמונה ובטחון והמסר הנפש לו ית', אמת ברור הוא, מפני שאם הי' מקום בשלמות השכל והחכמה והיושר שתהי' עצם הכונה להיטיב, ודאי כך היתה, אלא שאנו מתבוננים מצד גודל רוממותו ושלמותו וחשיבות רצונו, שאין קץ ותכלית לזה, אין זה כלל שורת החכמה {42ב}{64-65}והצדק שתהי' במציאות שום כונה להיטיב לזולתו שולטת במקום שיש שם מילוי רצונו ית' כביכול. נמצא שבכלל מילוי רצונו הכל בכלל, כמו שטפת המים בכלל מי הים הוא. ובחינת החסד היא רק על הידיעה המושגת לנו, שאם לא היתה מושפעת לנו ידיעה מאתו ית' באופן זה הנעלה, אע״פ שאנו יודעים כעת שאין זה משורת השלמות והחכמה לשמח בזה בעיקר, מ״מ סוף סוף לא היינו באים לזאת המעלה הרוממה שקרבנו לעבודתו ית'. ועיקר בקשה ותשוקה ראוי שתהי' לפי הכרת השכל והיושר, והם מורים ומלמדים אותנו שאין ראוי לבקש ולחפוץ כ״א עשיית רצונו ית'. ומצד הברואים, כיון שעכ"פ הם ברואים, אין כלל מה לחפוץ, כ"א בקשת המציאות, לא זולת. וכל המוני השלמיות שאפשר להעלות על כל מדע, אינם באמת, כ״א מה שיש בורא שלם ית"ש. וזהו שאמרו חז״ל שאמר הקב״ה למשיח שאל מה אתן לך, א״ל איני מבקש ממך אלא חיים, שנאמר חיים שאל ממך נתת לו וגו'. ואחרי מציאותינו, שיש מקום לדעת ורצון לחול בנו, אנו מכירים מצד שורת החכמה והיושר שגם בקשת המציאות אינה חשובה כלום, כ״א מצד שיש בזה רצונו ית', כי חיים ברצונו. והבן בדברים, כי חיים הם למוצאיהם.
וי״ל שלזה אמרו חז״ל גדול העונה אמן יותר מן המברך, שהרי גוליירין יורדין למלחמה וגיבורים מנצחים. הכונה, כי כל ענין הברכות מורה ע״ז שאף שאנו מכירים טובתו של מקום ב״ה לנו מצד ההנאות, ובפרט קדושת המצות והתורה ומילוי כל בקשה, מ״מ עיקר המבוקש וחשק הלב הפנימי בזה הוא מפני שהוא רצונו ית', ולא יערך שום כונה נגד זה. ע״כ אנו חותמין או פותחין ע״כ דבר ברוך אתה ד', שהברכה שייכה לו ית', וזה ראוי לחשוק. והנה, בברכה עצמה אינו מבואר, אולי הוא רק מדרך המוסר והכרת טובה לנו מצדנו, בא ע״ז להורות שהוא תכלית האמת והקיום ומתחייב {43א}{66-67}מצד החכמה והצדק, שזה לבדו יהי' אמתת הענין. וזאת היא ודאי גבורה יותר גדולה מנטיית הרצון מצד המוסר לבדו, אבל ההוראה שהוא מתחייב כך בחכמה ובשלמות, בין מצדו כביכול, בין מצד[נ]ו, דבר זה קיים וחזק לעד, ע״כ גדול העונה אמן יותר מהמברך. וי״ל ג"כ שזו היא פתיחת שערי ג״ע, שאמרו חז״ל כל העונה אמן בכל כוחו פותחים לו שערי גע״ד, שנאמר פתחו שערים ויבא גוי צדיק שומר אמונים. שאם לא ישכיל האדם ענין עבודתו ית' ורוממות כבודה, שתכלית האושר האמיתי אינו כ״א כבודו ית' המגיע מזה, אף (א)ע״פ שיגיע לו שכר, וגם אם ישיג שהשכר היא ההשגה והשלמות, מ״מ כיון שלא השיג קדושת העבודה בטהרתה, יעשה בשביל עצמו ולא בשביל פעלן, א״כ לא יגיעהו השכר כ״א בהכנסו לתוך העידון וישיגהו, וא״א שיהי' אשרו יותר מענין עצמותו שי״ל גבול ותכלית עכ״פ. אבל היודע ענין העבודה, ומתדבק בה בטהרת לב וחמדת נפש בהשכל ודעת ע״פ חוקי החכמה והצדק, כיון שאינו מתכוין לעצמו, אינו צריך כלל כניסתו לתוך, כ״א הידיעה מהשלמות הנמצאת במקום כבודו ית', ונמצא ששכרו אינו לפי ערך מהותו, רק לפי ערך דבקות נפשו בהשם ית', ומצד כבוד הבורא ית' יגדל עדנו. נמצא שא״צ כלל כניסה, כ״א פתיחת שערים, שיתנו לו לראות ולהשיג, ובזה כבר הוא בעדנו. גם כי המכוון עכ״פ לעצמו נקרא שפותח בעצמו שעריו ע״י מעשיו, אבל זה שרצונו דבקה ברצון קונו, אין סוף לערך עילויו, וממקום שאין יד שום מעשה מגעת לשם יפתחו לו השערים, מה שא״א כלל שיהי' הוא הפותח. גם י״ל, כיון שכ״א וא' יש לו עדן לעצמו, כדחז״ל, אין ראוי לקרות העידונים הפרטיים כ״א פתחים ודלתות, ולא שערים. אבל זה האומר אמן ע״פ האמור, {43ב}{68}הוא דבק בכלל הכל, ואין לו ענין פרטי, ויש לו יתרון על המכוין לעצמו, כיתרון חיי השכל מחיי ההרגשה, שזה מקיף הכל, וההרגשה דוקא במשך עצמו, לא זולת, א״כ כניסת עדנו אינה פתח שהוא פרטי, כ״א שערי ג״ע שהוא כללי, ופתיחת ג״ע לו בערך כללי, כי השכל משיג כללים, והבן.
לב. ענין דברי רבי פנחס בן יאיר שספר מסילת ישרים בנוי עליו, ונשמרת מכל דבר רע, שלא יהרהר אדם ביום ויבא לידי טומאה בלילה, מכאן אמר רבי פב״י תורה מביאה כו' עד לידי תחיית המתים. י"ל שהוכיח ממה שראינו לענין הפגם, שהפגם שבמחשבה מקלקל ביסוד, שענין טומאת קרי הוא פגם ביסוד, כנודע מענין יוסף ודוד, ויסוד הוא חי, שלא הי' בו בחי' מיתה כלל גם במלכין קדמאין כנודע, א״כ מסתבר שתה״מ על ידו ג״כ היא. וי״ל דהיינו שלענין כל ישראל י״ל חלעה"ב, שהוא ג״כ תה״מ, כתיב ועמך כולם צדיק, מפני שעמוד שהעולם עומד עליו צדיק שמו, בחי' היסוד כנודע, א״כ ה״נ לענין התיקון, סוד המחשבה תגיע עד היסוד, והיא מתורה לתה"מ. וכאשר חשב סדר המדרגות מהתחלת עסק תורה עד תחיית המתים מצא כל השנויות בזה.
לג. ועוד נוסיף ביאור בעזה״י בענין תכלית העבודה, שרוממות מעלתה מתחייב בשכל שא״א שתהי' כ״א למען כבוד רצון האדון ית״ש, וכשימצא באדם תכלית אחר, זהו עצמו חסרון גדול משלמות השכל והיושר. שענין השלמות בשכל וביושר הוא להניח כל דבר כמו שהוא לפי האמת. והנה, מה שא״א שיונח בשכל תכלית שהוא טפל ובטל נגד תכלית עיקרי וגדול, אע״פ שהתכלית הטפל הוא ג״כ בעל איזה מעלה ושלמות, עכ״פ לפי ערכו, כמו שהמשלנו מענין האלף כסף אל ערך הצלת מדינה. זה לא יתכן כ״א מצד חסרון כלי שכלינו והרגשתינו, מפני שאנו בעלי גבול ותכלית, ויש גבול לעניני הדעות והמדות והנטיות עד כמה הם יכולים להכנס בעצמינו, וכשתמלא {44א}{69-70}הנפש מאיזה דבר, ובהכרח תטה אליו ותחסר לה נטי' לדבר אחר לעומתם, ע״כ לא יתכן כלל שיהי' האדם נוטה אל ענין השלמות של הטובה שהוא מקבל מצד מה שהוא מקבל, כיון שדרך השלמות בהליכות החכמה תורנו שחסרון גדול הוא להעריך איזה טובה המגיע לשום נמצא נגד גודל הטוב והחשיבות של מילוי רצון האדון ית״ש. וכיון שאין מערכי לבבינו וכל חכמת נפשנו ודאי אינם מספיקים להכיל בקרבם אף קצה קצהו מהנטי' הראוי' אל עבודת השם יתעלה, מצד גדלו וכבודו ורצון קדשו, איך נכניס בנפשנו נטי' אחרת, שלעומתה ודאי יחסר לנו נגדו מהחיים האמיתים והשלמות האמיתי, שמתרחקים עי״ז מטרדת כלי השכל והרצון. אבל מצד האמת, כל דבר שהוא שלמות אינו נאבד בערכו ממציאות, אפי' אם יערך נגד שלמות יותר נשגב. א״כ אצל הבורא ית״ש, שהוא נשגב ומרומם מכל נטי' ח״ו, ודאי עם כל גודל התכלית מעוצם הבריאה והמציאות שברא לכבודו, מ״מ הכונה מתיחדת על כל דבר שלמות וטוב. וכיון שהטוב מצד המקבלים הוא ג״כ, עכ״פ בערכם, שלמות וטוב, ובפרט בעת כזאת שלא נשלמו הדעות ולא עמדו עוד האנשים על אמתת ההכרה השלמה העיקרית, והם משערים טובתם מצד עצמם טובה, ודאי הכונה להיטיב להם שלמה בתכלית, אלא שבערך הנבראים המשכילים יש ענין שלמות יותר גדול שדוחה זה התכלית. והנה, מה שנערך חובת ההכנעה להמטיב כפי ערך כונתו להטיב, שהאריך בחובת הלבבות בשער עבודת האלהים, הוא מצד יתרון השלמות של המטיב, שכל שכונתו יותר להיטיב לזולתו תגדל שלמותו, וזהו שורש הכניעה להשלם באמת. וענין הטובה אינה אלא הרגשת {44ב}{71}השלמות מהמטיב באיזה בחי'. אע״פ שמצד חסרון הדעת אין מרגישים ענין זאת הכניעה למטיב, אבל לפי האמת אך זה לבד הוא שרשה ועיקרה.
א"כ למדנו, שבודאי אנו חייבים כל פרטי הכניעה, וכ״ה האמת הגמור, להבורא ית״ש, מצד כונתו רק להיטיב לנו. וגם זה שסדר רצונו שיתמלא במעשינו, הוא מפני שזאת היא הטובה היותר שלמה שאין כמוה. ומ״מ עיקר עבודתו אין ראוי שתהי' בשכלנו ולבבינו כ״א לגדל ולרומם שם כבודו לבד. כי כל מה שישותף ענין אחר, יחסר לנו חלק מזה השלמות האמיתי והמחויב מצד השלמות והשכל המיושר.
ולפ״ז, בעוה״ז, שאינו מושג רק ענין ההטבה לנו, כמו כן הכונה העיקרית בהוית הבריאה לפי שהיא כעת, הוא שלמותינו וטובתינו. כי אינו נכון לומר אצל הבורא ית' שיהיו ענינים בתורת אמצעיים לבד אם לא יהיו מצד עצמם טובים במציאותם, כי לא יבצר ממנו לעשות תכליתו מבלי אמצעים, וכמו שהעיר קצת מזה הרמב״ם ז״ל במו״נ, אלא שכל המעשים נצרכים וטובים ג״כ במהותם ועצמם בהוייתם. וזה הדבר גופי' שיהיו הם אמצעיים, א״ז מפני הכרח התכלית, רק שזהו דרך השלמות מצד החכמה הידועה לו ית' שיעשו בדרך זה. נמצא שאנו צריכים להגיע בכל מדרגת העולם והנבראים ענין הכונה לפי ערכם, והוא האמיתי בזה, ועפ״ז ימשך ענין העבודה. ובעוה״ז שעוד לא נתגלה זה השלמות הגדול לבריות איך שעיקר הכל אינו כ״א רצונו ית', ממילא ההנהגה וההשגחה והתכלית כפי שהוא כעת {45א}{72}הוא רק למען החסד והטובה לנו. אמנם לענין העבודה, הרי אנו קורים בשמו ית' הוי״ה, שמורה על הי' הוה ויהי', לכן צדיק באמונתו יחי'. אע״פ שאינו מושג כעת לכונן העבודה בתכלית המעלה מצד מה שתתגלה לעתיד בפרט, וכעת מתגלה רק דרך כללי לרוצים ללכת בארחות חיים. כי כל התקוה אינה כ״א לעת שישגב ד' לבדו, ונודעה יד ד' וכבודו, וישמח במעשיו, כמש״כ נגילה ונשמחה בישועתו. והבן.
לד. בעצם אין רע במציאות. והבירור בזה, שכל רע אינו כ״א מה שהוא נגד הרצון, ומה שהוא לגמרי כפי הרצון אינו רע כלל, ואדרבא טוב. אמנם, ההכרות הפנימיות, אין ידיעתם ידיעה מצד שמכיר קצת בלבו, רק יש בזה עומק גדול, וכל מה שיחקק הדבר יותר אצלו וידע בשכלו ענין הטוב שיש בזה, יהי' חושק מלב ונפש אל הדבר ההוא. וכיון שיהי' רצונו נוטה לזה לגמרי, אינו רע כלל רק טוב. ע"כ כל האמצעיים הנדרשים לתכלית טוב, כפי גודל הרושם שירשם טובו של התכלית, כן יתפשט הטוב גם על האמצעיים. והנה, אפילו יסורי הגוף שמרגישים מרירותם, אין הטעם כי אם מפני שהגוף אין בו דעת להבין תכליתם וטובם. ואפילו יסורים שהם לתכלית גלוי ונודע, כמו חתיכת אבר להציל הגוף, מרגיש הגוף ביסורין לשעה. אע"פ שבודאי עצם היסורין קלים הרבה כל מה שהתכלית יותר נכסף, מ״מ ההרגשה ביסורין אינה נמנעת, מצד שבמקום שיסורין שולטים שם אין הדעת שולט. והרצון לסדר מנוחה טבעית חקוק ורשום בטבע הגוף, ע״כ היסורים הם נגד רצונו. אבל אם הי' נשפע על הגוף שפע שכלי, עד שיהי' מרגיש הרגשת השכל ממש, כמש״כ כל עצמותי תאמרנה ד' מי כמוך, ודאי השערת השכל {45ב}{73}מכוננת את הרצון, ואינו מרגיש כ״א עונג ונח״ר, מצד שע״פ הרצון השכלי הוא טוב ונאות. ולפ"ז י"ל, כאשר כח האש שמכאיב האדם בשריפתו, הוא בא משורש הדין, הגבורה, שנדמה כחם האש, והגבורות מקור הוייתם הוא לתכלית טובה, א"כ מי שהדביק רצונו לגמרי לרצון של הקב״ה, ומכיר באמת בעומק הלב, עד שאין שום נדנוד ספק אצלו, בפנימיות הרגשותיו וחיצוניותם, שאין טוב כ"א רצונו, שהרי כל מה דעביד רחמנא הכל לטב עביד, עד שגם בגופו נטבעת זאת ההכרה השכלית, זה לא יכיר כלל בשום כאב מחום האש, כיון ששורש האש, שהם הגבורות, אינם כלל נגד רצונו הפנימי, איך יהי' הענף נגד רצונו. ע״כ זאת היתה בדיקת ר״ז עצמו בתנורא שגירא, שיראה אם כבר השלים רצונו בפנימיותו כרצון בוראו ית' עד שלא ירגיש שום כאב. וי״ל שיש בזה, בחילוף מדרגות, כי גם הענין שדבר אחד מפריד ומכלה דבר אחר, ג״כ הוא מפני ההפך שיש מאחד לחבירו, ע"כ כל שההיפך מתגבר, דוחה את שכנגדו. אבל גדר ההיפך אינו אלא מצד הטבעים לבדם בנבראים מצד עצמם, שצריך לההנהגה לפרטי כוחות מתחלפות. אבל בפנימיות עצמיותם, מצד רצונו של הקב"ה, כולם שוים לטובה, עוזרים זל״ז לתכלית הטובה הגמורה. א"כ במקום שמתגלה אור רצונו של הקב״ה בגילוי גמור, אם דרוש לזה, בטל ממילא ענין היפך כח מכח, ע״כ לא זו שאין האדם מצד עצמו מרגיש בחם האש, שההרגשה המכאבת תלויה ברצון הפנימי העמוק, אלא שגם מה ששייך לו אין האש פועלת להפריד כלל, כיון שהאיר אור הכונה העליונה, שמצדה אין שם חילופי כוחות פרטיות כלל, רק הכל באחדות תכלית אחד. וענין הגילוי תלוי באדם, כפי גודל הכרתו ודבקות {46א}{74}רצונו, כן האור שורה עליו ומסיר כל מחשך. והנה, בהשתוות הרצון לקבל הגבורות בנח״ר גדול, וממילא יהפכו לעונג, ישנם שני דרכים זה למעלה מזה, ועוד דרך שלישי עולה על גביהם. הדרך האחד, להבין שכל מה שמזדמן רע בעולם הוא רק לתכלית הטוב הבא מזה, וממילא כל מה שיחשוק יותר בטוב, יערב לו הרע הנדמה, שאינו רע לפי האמת. הדרך השני, שיכיר עצם ענין הדין, אע״פ שהוא חזק ותקיף מאד, אבל הוא בעצמו שלמות, שהאדם ע״פ יחי', כענין אבירי לב הרחוקים מצדקה, שאמרו חז״ל שאינם נזונים מצדקה כ״א בזכותם, מצד הדין הגמור, וכל מה שיתגבר יותר ענין הדין, יכירו שהוא יותר דרך שלמות להם. ואע״פ שבחיצוניות נראה כאילו הוא קודח ותקיף, מ״מ בפנימיותם, מצד בירור השכל והרצון, הוא חסד ממש. והנה זה השפע הקדוש על הגוף, שבתוכו תחול קדושת השכל האלקי, אין זה בידו של אדם בבחירתו, כ״א מתנה מאת השי״ת חלף עבודתו להתקדש, כענין אדם מקדש עצמו מלמטה מקדשים אותו מלמעלה, וכמש״כ החסיד במס״י בענין הקדושה, שסופה מתנה וגמול. וי״ל שזהו ענין דברי חז״ל בפסחים פע״פ, כשירד אברהם אבינו ע״ה לתוך כבשן האש, א״ל גבריאל להקב״ה ארד ואקרר ואציל את הצדיק מתוך כבשן האש, א״ל הקב״ה אני יחיד בעולמי והוא יחיד, נאה ליחיד להציל את היחיד. ומפני שאין הקב״ה מקפח שכר כל ברי' א״ל תזכה ותציל שלשה מבני בניו. בשעה שירדו חנני' מישאל ועזרי' לתוך כבשן האש, אמר יורקמי שר של ברד לפני הקב״ה ארד ואקרר ואציל את הצדיקים, {46ב}{75}א״ל גבריאל אין כבודו של הקב״ה בכך, שאתה שר של ברד, והכל יודעים שהמים מכבין את האש, אבל אני ארד, שאני שר של אש, ואקרר מבפנים ואקדיח מבחוץ, ואעשה נס בתוך נס, אמר הקב״ה רד, באותה שעה פתח גבריאל ואמר ואמת ד' לעולם. דזה השפע המשוה את הרצון לגמרי לרצונו של הקב״ה עד שמתבטלים ההפכים, כשירד א״א ע״ה לתוך כבשן האש, בקש גבריאל, שהוא משורש הגבורות והדינים הקדושים, להשפיע על אברהם אבינו משפעו, שישכיל בענין הגבורות איך שהם עצמם טובות גדולות, ויתבטל בזה ההיפך וההתנגדות. ששורש ההתנגדות הוא מן הרצון, וכיון שהרצון מושווה עם שורש האש, שוב אין הענף מנגד לו. א״ל הקב״ה אני יחיד והוא יחיד, כלומר, אברהם כדאי הוא בזכותו שתושפע עליו זה השפע של השווית רצונו עם רצוני ממקום יותר גבוה מההבחנה של ענין הטוב של הדין מצד השלמות שבזה עצמו, רק שישכיל בכל כוחותיו, ויושפע זה גם על נפשו המרגשת והצומחת, לדעת שאין שום דבר ראוי לרצון כ"א רצונו של הקב״ה, וממילא הכל מתיחדים בהשווי' אחת, ואין כאן ניגוד. וזה, נאה ליחיד להציל את היחיד. וזהו כענין החסידים שזכר במס״י, שאינם פונים לשום תכלית כ״א לכבודו של הקב״ה. ויעד לו הקב״ה שח״מ ועזרי' הם יוצלו מכח זה השפע, שע״י גבריאל יבא זה, להשכיל טובן של הגבורות, עד שיהי' רצונם שוה ממש לזה, ותתבטל הניגוד. אבל הבא לזאת המדרגה, יכיר הגבורות שהם יותר תקיפים ממה שנדמה למי שלא טהר את {47א}{76}רוחו ולא השוה רצונו לרצון קונו לגמרי, שמצד רצונו להעלים עין כדי שלא יכוה ברוחו לא יבינן כמה הן קשות ותקיפות, כמש״כ משפטיך תהו״ר. ומהשבעה דברים הנעלמים מבנ״א הוא עומק הדין, עד שחרדו מפני זה קדושי עולם. וכל הקרוב יותר אל רצונו ית', לא יגרע עיניו מהשקיף על ענין תוקף הדינים. ועם כל תקפם, לא יהי' התוקף ההוא בחיצוניות לרואים, אבל פנימיות הלב, הרוצה ומרגיש ותאב השלמות האמיתי בתכלית, אצלו הוא חסד ממש, ושוה לרצונו בלא שום ניגוד. אלא שיורקמי שר של ברד, שהוא המתרכב להחליש האש, להורות שיש עוד דרך להשוות הרצון עם העשוי מגזירתו של מקום ב״ה, והוא דרך שפל גם מהדרך השני, היינו ע״י ההתבוננות האמיתית איך שכל רעה תכלית לטובה גמורה, וזהו כמו המים המכבים אש, שאין האש מתבטל מגדרו, רק בעצמותו הוא היפך אלא שהמים דוחים אותו. השיב לו גבריאל שא״ז כבודו של הקב״ה, ע״כ א״ז השפע נחשב לשפע חסד גמור, שהרי מראה מקום לרע אלא שעושהו אמצעי לטוב. ע״כ ייוחס זה השפע לשר של ברד ולא של מים, כי מים חסד אמיתי הוא, וברד הוא מתולדות המים אבל פעולתו דין. כמו כן זה השפע, אם הוא חסד עכ״פ, אבל יש בו דרך סתימת האור הגדול הזרוע לצדיקים, ונמצא שרק בבא המסובב יבא האמת הנרצה מההנהגה. אבל גבריאל [ש]גילה כוחו בטובם של עצם הגבורות מצד עצמם, אמר באותה שעה ואמת ד' לעולם, בעוד שלא נגמר הטוב המדומה היוצא {47ב}{77}מסבת הרע. והנה למדנו, כי בהגלות האמת אין רע במציאות אפילו מצד המקבל וההרגש. אמנם לעומת זה, הרצון הולך אחרי השכל, שכשהשכל נגמר לגמרי ינטה הרצון לטוב, מפני שרואה תכלית כל דבר, ואי אפשר שתהי' סבה מניעתו לרע, כי יכיר שמה שנדמה לו רע מצד מצות השי"ת ורצונו, כיון שהוא רצונו של הקב"ה הוא ממש טוב. והנה, אין מקום לא לעבירה ולא לעונש, והעושה נגד רצונו של הקב״ה סותם בעדו הדרכים הזכים לראות אמתת האור כי טוב ברצונו של הקב״ה, ע״כ אח"כ, כשנשפע עליו רע, א״ז דבר חדש, כי אפ"ל שאם הי' נשפע עליו זה השפע כפי ערכו מלמעלה, בעוד שהי' קשור ודבק באור רצונו של הקב״ה, הי' רואה את הנולד, ולא הי' הדין מתנגד לרצונו, ול"ה סיבה לשום ניגוד ודיחוי, לא לו ולא לנטפלים אליו. אבל כשסתם בעד האור, כבר הדין מתנגד לרצונו, שא״י לראות טובו וזיוו, ע״כ יפגע בו. וזהו ענין שכר מצוה מצוה, הטוב התכליתי, הוא האמת המתגלה, ורואה את הטוב ומשתלם בו, ומתענג על ד' ועל טובו, ולהיפך. השי"ת ישים חלקנו עם ההולכים לאורו.
לה. אולי כונת דחז"ל בירושלמי ברכות, עת לעשות לד' הפרו תו[ר]תך, העושה תורתו עתים ה״ז מיפר תורה, ויש עוד בדחז"ל, זה הקובע עתים לתורה, שהכונה, שאומר שעניני תורה הם תחת העת, ומשתנים לפי שינויי הזמן, שזהו הפרת התורה לגמרי. ודייק הפרה, שהוא לשון בעל, דאע"ג דקגייז ולא עקר, שאומר שלשעבר הי' ראוי כך, מ״מ גאות רשעים היא זו, שעושה רם עצמו כ״כ עד שהוא למעלה במדרגה מהרצון שבתורה שהיא רצונו של הקב"ה. שהרי הטעם שהבעל מיפר נדרי אשתו, מפני שאשתו ברשותו והוא למעלה ממנה, וממילא היא נודרת על דעתו, אבל תוה״ק שהיא רצונו של הקב״ה דבר אלקינו יקום לעולם.
{48א}{78-79}לו. הנה חז"ל אמרו בקדושין, מ"ט דכתב רחמנא כי יביאך בתפילין, כיון שאינה מצוה התלוי' בארץ, עשה מצוה זו שבשבילה תכנס לארץ. להבין יחש תפילין לכניסת הארץ יותר מכל המצות כלם, י״ל דהנה החומר והצורה לעולם מתנגדים זל״ז, ולפ״ז ישוב עוה״ז, והקדושה ביראת ד' ואהבתו ומדות יפות ומעולות ועבודת אמת, לא יכונו יחד, כמש"כ הרמב"ם בסוף סדר קדשים במתני' דת״ח כ״ז שמזקינין דעתן מתוספת עליהם, וכמש״כ החוה״ל בשער הפרישות, כ״מ שהוסיפה הארץ יישוב הוסיף השכל חורבן. אמנם באמת אין דבר זה כלל מוחלט, וא״ז תכלית השלמות. שא״א לומר כלל שענין הגוף וישוב העולם יהי' בעצמו ענין רע, שהרי לע״ל יעמוד הגוף בתה״מ, ואם היו עניני החומר חסרון מוחלט, איך יהי' זה תכלית נכבד. אלא שענין הדבר הזה, שכ״ז שהשכל הוא רפה ונח להתפתות אחרי הבלי הגוף שלא לעשותם לשם תכליתם הנכבד, רק מצד המשכת הרצון הבהמי הגרוע, אז בודאי רעות המה, ואשרי הנבדל מהם. מה שא״כ אם השכל חזק מאד, עד שכל ענין גופני ימשכהו על דרך הקדושה, ואם ירחב לבבו, יגדל ביראה ויגבה לבבו בעבודה, ואם יכבדוהו, יראה לישר דרך ד' לרבים כיון שיהיו דבריו נשמעים. לאיש אשר שכלו אמיץ וחזק, עד שמהפך כל עניני הגוף לטובה וברכה, כל מה שיתוסף גופו חוזק ואומץ, יתוסף גם בשכלו אומץ וקדושה. והנה, תכלית כל החכמות הוא רק להכיר את השי״ת ולדעהו, ומן הדעת יקנה האהבה לו ית', כמש"כ הרמב"ם בסוף הלכות תשובה שלכן חייב אדם לעסוק בחכמות ובידיעות המודיעות לו את קונו, כי לפי הדעת תהי' האהבה, אם מעט מעט ואם הרבה הרבה. והנה, האהבה דומה לאש בהבערתה, כמש״כ בשיר השירים רשפי' רשפ״א שלהבתיה, א"כ יהיו {48ב}{80}טרדות הבלי העולם ונטיית השכל אחריהם דומים למים המכבים את האש, וכמש"כ מים רבים ל"י לכבות אה"א. ובאמת כך היא המדה, שהרי אמתת האהבה אינה באה כ״א מצד הידיעה השלמה והברורה, שהיא מאמתת התורה. ותורה דכתיב בה אמת אין הקב״ה עושה בה לפנים משוה״ד, כדחז״ל בע״ז פ״ק, א״כ יאתה לקרותה אש, ע״ש הגבורות המתיחסות לשם אש. ומילוי הרצון בלא ענין שכלי, כ״מ שימלא רצון והוא שלא ע"פ חכמה וע"פ משפט הראוי, כשנשאל מאין נמלא זה הרצון כיון שאינו לפי השכל, ע״כ תהי' התשובה מהחסד שנמשל למים. ע"כ ראוי כל מלוי רצון שלא ע״פ חכמה להדמות למים, שהוא חסדים. אבל באמת אין החסד שלמות גמור למקבלים אותו, כי ראוי שיאזר אדם חלציו כגיבור עד שיהי' מאבירי לב הרחוקים מצדקה, שיהי' ע״פ דין ראוי לכל טוב ממנו ית'. זאת היא עיקר השלמות. ואם ימשך אחר הרצון לבדו, יחטא ואשם בודאי, שמי הרצון יכבו אש השכל. אמנם איך יהי' דרך שהרצון יתמלא לו ומכמ"ק לא יקבל השכל הפסד, הוא רק אם נעשה בהנהגת הרצון עם השכל, כהנהגת מים עם האש, שאם אין הפסק בין המים להאש אז כשירבו המים מעט יכבו תבערת שלהבת גדולה מאד, אבל כשיהי' איזה הפסק, אזי ישלטו האש על המים לתת בהם ענין אישי גדול מאד. כמ"כ החובה בהנהגת השכל. הנה, האדם שעיר פרא אדם יולד, ושרירות לבבו גברה עליו מנוער, ויצר לבו מתעורר ע"י כל ציור הבא אל לבו, כל חכמה של הנהגה ישרה לא תכון לו. כי ע״י רצון לבבו לא יחזה נכוחות בענין העבודה, כי גאות אדם תשיאנו כי איך יחל כבודו לעשות כל דת ודין, והוא אדון לעצמו בטפשות לבבו. ואע"פ שיהי' חכם משכיל ויודע, אפי' אם יכיר כבוד אלהים ית', מ״מ לא יהי' עובד ד'. כי תאות לבבו, אשר ראש כל תאוה {49א}{81}היא מדת הגאוה הנטועה באדם, וחברת המדינה מחזקתה, כשלא ישים לה מתג ורסן לבלום ע״י חכמה ומוסר, המדה הרעה הזאת תסיר לבבו מלהשתעבד לאדון כל ית', אשר אך לו יאתה הכבוד והגדולה. ע״כ ראינו הרבה אנשים חכמים אלקיים באומות העולם, ועד סוד העבודה לא באו, ולא עבדו את ד' כלל. וסבת מניעת הכרתם את החיוב לעבוד את ד', היא הגאוה הפנימית הנטועה באדם ולא על נקל יכוף אותה, והיא תוליך גם את דעתו שולל. אמנם אם תהי' מחיצה מפסקת בין השכל והרצון, אז יפעול השכל על הרצון, וכ״מ שיתחזק הגוף יותר בכוחותיו כן ירבה השכל עבודתו, כי יהיו לו כלי תשמיש נכונים ומתוקנים. המחיצה היא, שיהיו כל מערכי לבבו בעניני הנהגותיו הולכות ע"פ סדר תורת ד', כי אחרי שנתבררה לו אמתת האמונה, כאשר הכין הקב״ה לכל איש ואיש הבנה פשוטה, שבהטיית אזן מעט מיד יכיר וידע כל איש ישראל גודל אמתת האמונה, מיד לא יפנה כלל בדרכים אחרים בכל השכלותיו בהנהגתו כ״א ע״פ דרך האמונה, ויתגדל שכלו בעניני התורה ופקודי ד' הישרים. והנה אז תהי' לו האמונה מחיצה מבדלת בין החומר והשכל, כי שכלו לא יהי' כ״א בכלי האמונה. וזהו הצרור החיים את ד', שע״ז נאמר והיתה נפש אדוני צרורה בצרוה״ח את ד' אלהיך, כי צדיק באמונתו יחי', נמצא שהאמונה היא צרור החיים. והכונה, כי ענין המיתה דבק בחומר, והכונה, בנטיית הנפש אל החומר, אבל לא החומר מצד עצמו, כי איך יתכן לחומר מתה, ולא ימות כ״א מי שהי' חי, והרי החומר לא הי' מעולם חי, ואיכה ימות, אלא נטיית הנפש החי' בתשוקתה לעניני החומר המדומים ולחשוב שזאת היא תכלית ההצלחה, ובאמת הלא המה כלים ואובדים, ואז, כפי חוזק חיקוי הנפש ותשוקתה {49ב}{82}ונטיתה אל אלו הדברים הכלים, כן תגדל מתתה בהאבד ממנה כל אלו הדמיונות. אבל כשלא יתערב השכל עם הרצון, לא יהי' מקום לנפש, שעיקר חזקתה הוא השכל, שתהי' מתערבת הרבה בעניני הגופים ולהיות טבועה בהם בטבע הקישור, כי האמונה, שדבר אין לה עם הרצון הגופני, תבדיל ביניהם. ע״כ הדבק באמונה דבק בד'. ואם שלא יהי' פורש באבריו מכל עניני העולם, מ״מ מחשבתו קדושה באמת בפנימיות לבבו, כיון שמאמין באמונה שלמה שהתכלית אינו כ״א הדבקות וההתקרבות לאור פני השי״ת, שרצונו הוא חיי כל העולם, ומאמין שאין בו ית' שום המשל ודמיון לעניני הגשם ח״ו, ואין שייך קורבה אליו ית' כ״א בההליכה בדרכי השכל והיושר, שהם הנהגותיו ודרכיו שמנהיג בהם את בריותיו, ממילא יתקדש בלבבו. והנה, אין זה ביד האדם לקנות זה האומץ הגדול שכל דרכי לבבו יעלו לתומם רק ע"פ שקל הקודש אשר באמונה יסודה, ואם שיודע כל איש ישראל בלבבו מאד שאך זהו הדרך האמיתי, א"כ ראוי שכל דרכי השכל רק ע"ז יפנו, אבל יצה״ר יטמא את הלב בגילולי הדמיון, עד שירחיק גם האמונה מלב האדם ח״ו. כי מרבית הציורים ישים בלבו כפי מראה עיניו, ולא יתבונן כי אין לנו יסוד מוסד בעולם ע״מ לבנות חכמת הנהגתנו כ״א דרך האמונה, אשר זאת היא עצת ד'. והרוצה להתחכם בהנהגותיו ע״פ דרך אחר מאבד הוא את עצמו לדעת, וילך חשכים בטומאת מדות רעות, ודעותיו מטפשות. אמנם מה יעשה האדם ויסורו ממנו מרעים, הם הרהורי היצר שמכניס לאדם שרק ע״פ שכלו יחי' בכל הנהגותיו, עד שיבא מזה לחקור דוקא בשכלו גם ע״כ פרט מעבודת ד', אם ידמה לו שראוי, יעשנו, ואם לאו, יחדל ח״ו, או יעשה כמו שכפאוהו, בלא רצון וחשק. וזאת היא באמת הליכה בקרי עם ד', {50א}{83}כי קרי הוא דבר שאינו קבוע, והיות שכל האדם אינו קבוע כלל להשיג האמת, רק לפעמים במקרה ישיג דבר אמת, ונמצא שבהיותו תולה עבודתו על שכלו ודאי ילך בקרי. וכ״ז בא רק מצד יצר הגאוה, שרוצה רק בהתגלות לבו לאמר אני ואפסי, א״כ כל מה שיעשה לא ימצא חן כ״א שיהי' הוא המחדש והמצוה מצד שכלו. אבל א״ז כלל דרך האמת והשלמות האמיתי. כי אין טוב לאדם רק לשא עול ולבקש האמת מצד אמתתו, ולא מצד הגאוה והקורת רוח שמוצא מצד השגתו את האמת בשכלו. ומי שישים לבבו להיות אוהב האמת מצד אמתתו, הוא לא יפלה כלל בין איזה דרך שהאמת באה אליו, רק יהי' בנפשו יותר מעלה הדרך שהאמת בו יותר ברור. וכאשר יתרגל בזה יהיו כל שעשועיו רק בעניני האמונה, כי זהו האמת היותר ברור, וכל האמיתיות שבעולם א״א שיהיו מאומתים כ״כ כמו עניני האמונה, והם כל הדרכים שבאו לנו בתורת אמת. והנה, תפילין הם כנגד כלי השכל, המוח והלב, שבהם השכל, והנשמה מגלה שמה כוחותי'. אך הלב הטבעי והמוח הטבעי אחוז הוא בחבלי הרצון, ע"כ יוכל חייו להיות מקבל פגע לפי שינוי הרצון, ע״כ ציונו השי"ת שנשים עלינו פאר שהוא נבדל מהגוף, וא"כ לא יהי' משתנה משינויי מזג הגוף ורצונו, כי הוא עומד לעצמו. ומצד כח השכל הקדוש שיש בתפילין, מאיר אל הגוף בשליחות קוי אור שכל אל הלב והמוח, ונמצא שפועל השכל על הרצון ע"י הפסק מחיצה, אז האש מתגבר על המים. ולפ"ז, כ"מ שיהי' כח הגוף יותר חזק ואמיץ, עוד יגלה השכל ביתר שאת את אורותיו היקרות. ע״כ המניח תפילין מאריך ימים, כי אריכות הימים תלוי לפי חוזק המזג, ולפעמים יזדמן שהי' איש ראוי שיחזקו מזגו, אלא שלא תהי' לו לטובה, כי ע״י חוזק הגוף יגדל כח החמדה, הקנאה, הכעס, הגאוה וכל המדות רעות, ויצא השכר בהפסדו, {50ב}{84}משא״כ המניח תפילין, שופע על שכלו קדושת שכלי נבדל, ומושל על חומרו, עד שבכל חזקת מזגו יוסיף מעלות בקודש, לו ראויה ברכת מזג חזק שיאתה לאריכות ימים. והנה, מעלת א״י, ע״כ היא שיעלו ישראל לעבודה רמה כ״כ, עד שכל מה שיתוסף להם ברכה בעניני העולם, כן יוסיפו כבוד בנפשם ברוממות מעלה וקדושת אמונה ואהבת ד' באמת. ולזה התכלית אמרה תוה״ק תמיד עניני היעודים על טובות העוה״ז, אע״פ שהם ודאי נבזים ופחותים אצל כל בר דעת, אבל באמת הכל מיוסד על זה היסוד הגדול, שאין פחיתות כלל לשלמות החומר, אדרבה מעלה היא, אלא שע״י חלישות השכל תהי' במקרה שבה לענין רע, אבל כשיהי' קדושת השכל ברוממות תכליתו, אז זהו תקפו וגבורתו ותפארתו, כשיהי' לו כל טוב עולמי, וע״י יחרץ בענינו לגדל ולרומם עניני הקדושה העליונה למען כבוד שם האל ית'. והנה לפ״ז, כיון שעכ״פ א"י יסדה השי"ת בתכלית הטוב לעניני הגוף, ארץ זבת חו״ד, א״כ יש ח״ו סכנה שיתחזק הגוף וע״י יחלש השכל, כיון שיהי' מעורב בגוף. ע״כ הקדים הקב״ה מצות תפילין לכניסת הארץ, לומר, עשה מצוה זו ותבדיל שכלך מעניני החומר, אז כל מה שיוסיף הגוף ישוב וטובה יוסיף השכל קדושה וכבוד אמיתי, ע״כ בשבילה תכנס לארץ, ותהי' באמת ארץ החיים, שתתענג על ד' אע״פ שיתן לך משאלות לבך בנחלה בלי מצרים.
ועפ״ז י״ל, שהמרגלים שלקחו פרי הארץ ג״כ כוונו לכונתם להסיר לב בנ״י מן הארץ, כי עיקר תכליתם לעבוד ד', ולזה דרוש הגברת השכל, ולפי טבע הארץ תתגבר התאוה. וי״ל, שזהו שאמרו חזק הוא ממנו, שאין בעה״ב יכול להוציא כליו משם, י״ל שחשבו, כיון שבחירת הטוה״ר נתן הקב״ה לבני אדם, ה״ז כביכול סילק רשותו מזה, ואמרו שלפי תגבורת הגופני שבארץ א״א כלל שיבחרו בטוב, והקב״ה סילק מזה רשותו כביכול. אבל שקר הדבר, כי ודאי הקב״ה מושל בלב, כמש״כ כי כחומר ביד היוצר, ובידו להשיב {51א}{85}לבות שובבים, רק שכן גזר בחכמתו העליונה שיטו רצונם לחפוץ עבודתו. ועיקר קדושת הארץ כך היא, שכל מה שמתגבר בה הגוף יוסיף השכל אומץ, רק בבחירה הדבר תלוי.
ע״כ אחשוב, שמטעם זה מתאמצת הסט״א בכל עז שתהי' מצות תפילין מרופה בישראל ח״ו, כדחז״ל שכל מצוה שלא מסרו נפשם עלי' עדיין היא מרופה בידם, כגון תפילין. כי אם הי' לב עם ד' מעולם דבק במצות תפילין, ל״ה באים לכל רע, והי' מתקיים וראו כל עמי הארץ כי שם ד' נקרא עליך ויראו ממך. כי הי' השכל פועל הטוב בכלי החומר, והיתה הקדושה מתוספת כפי תוספת הכח החמרי. וע״כ עד הנה יתחזק השטן מאד לבטל מצות תפילין מעם ד' בהנחתם שלא כתורה, על המצח, והסופרים שאינם יודעים את ההלכות המחויבות. ובודאי היא סבת עיכוב הגאולה. ועתה שזכינו ב״ה בדורנו כי פקד ד' את עמו, ורוח קדוש נתעורר בלב רבים לשוב להתנחל בארץ הקדושה, וזה בודאי קול דודנו הוא הדופק לומר לנו שובו בנים לגבולם, עלינו להתחזק במצוה זו, שבזכותה נוכל לקבל טובת הארץ הגשמיית בצירוף קדושתה הרוחנית, באופן שיהיו לעזר זה לזה. והוא ע"פ מה שכתבתי במ״א עדחז"ל שדרשו אהא דכתיב מכנף הארץ זמירות שמענו צבי לצדיק, גנאי הוא לחזקי' וסיעתו שלא אמרו שירה עד שפתחה הארץ ואמרה שירה, שנאמר מכנף הארץ כו'. שהכונה, חזקי' הי' צדיק גמור, ועיקר מחשבתו רק בעניני תורה ועבודת השם, ואדרבא, ישוב הארץ ירד בימיו בשביל שקידתו בתורה, והקב"ה הי' מצליחם למעלה מדרך הטבע, כמש״כ יחי' איש עגלת בקר כו' לשמיר ולשית יהי'. אבל רצון הקב״ה הי', אע״פ שזהו בודאי דרך מקודש, ואשרי האיש אשר בתורת ד' חפצו באופן {51ב}{86}כזה עד שישליך עסקי הארץ אחרי גיוו, אבל ישוב א"י היא בעצמה דבר קדוש ונשגב, והצלחת ישראל בא״י גורמת טובה גדולה לכל העולם להכיר לכל באי עולם גדולתו ית' והשגחתו, שידבקו הכל בעבודתו. וזאת היא תכלית ביאת המשיח, לומר שלו' לרחוקים, ולקרב הכל תחת כנפי השכינה, ע״י שיתבררו אותם שתקנו ענין בחירתם, עד שיהיו ראוים לקבל ברכת ד'. וזהו ענין כנף הארץ, שאם שטבע הארץ להיות מושבה בשפל, מ״מ א״י, ע"י קדושתה, פרחא לעילא, ומוסיפה כח בגבורה של מעלה ע״י ברכתה. והנה חזקי', כיון שראה שעיקר הנס הי' לתועלת כבוד עם ד' ועשרם, כי מצד הצלת הנפשות הי' די שיתן הקב״ה בלבב סנחריב לעזוב את א״י, אלא שאז ל"ה להם כל הכבוד הזה וגם לא מצאה ידם שלל העם הרב ההוא, ועניני עוה״ז ל״ה חשובים כ"כ לחזקי' להתעורר לומר עליהם שירה, שחשב שהם מעיקים לעניני עוה״ב והקדושה האמיתית. אבל מעלת משיח הוא שכל עניני עוה"ז יעלה אותם להשתמש בקדושה, ע״כ ד״ז גרם שלא נעשה חזקי' משיח. והנה, באמת שבח גדול הוא, וצבי לצדיק, שהגיע למעלה רמה כזאת עד שלא נתעורר לומר שירה על הצלחה זמנית, מ״מ בערך חזקי' וסיעתו, שהי' ראוי למשיח, הוא גנאי. עד שפתחה הארץ ואמרה שירה, מצד קדושת הארץ וכבודה וברכת ד' עלי' עם רוב קדושתה, זה הכיר לכל שראוי לומר שירה על הצלחה גופנית של עם ד' בא״י בפרט. וזהו שאמרו חז״ל שהתפילין הם עז לישראל, ונקראים ג״כ זרֹע עוזו, שכ״ז שישראל עושים רצונו של מקום מוסיפים כח בגבורה של מעלה כביכול, וח״ו בזמן שאדם מצטער שכינה מה לשון אומרת קלני מראשי קלני מזרֹעי, שהראש והזרֹע נתן לנו הקב״ה אברים לקיים בהם מצות תפילין, {52א}{87}שסגולתה להפריד השכל וממילא יהי' שליט על הכוחות החמריים, וכ״מ שיתוסף כח בחומר כן יגבר השכל עוד ביתרון מעלה. וממילא זוהי תפארת השכל שיהיו כלי החומר חזקים. ובודאי כשיפריד איש עניני שכלו מחמרו, שוב אין סבה שיהי' סובל צער ויסורין המחלישים חמרו, כיון שכ״מ שיתוסף בחמרו כח יקבל שכלו יותר עצמה. אלא שע״י שהאדם אינו זהיר להיות משליט יפה את השכל על החומר, אז יוכל היות שבהגבר החומר יכנע השכל תחתיו ח״ו, ע״כ הקב״ה בחסדו מחליש כוחות חמרו, כדי שיוכל לקבל הנהגת השכל. אבל באמת אך זה חלי הוא, כי אם הי' השכל בעזו כראוי לו אז ל״ה צריך לזה, נמצא שגרע כח הראש והזרֹע בשורש הקדושה של תפילין להיות מוסיף אומץ בקדושה ע״י התגברות כוחותיו החמריים, ע״כ שכינה אומרת כביכול קלני מראשי קלני מזרעי כשאדם מצטער. והתפילין ע"כ הם עז לישראל, שהמה סיבה שיהי' לישראל כח ואומץ בכוחותיהם הגופניות ובהצלחת קניניהם, ככל הדברים הכתובים בתורה לברכת ד' על עמו. ונקרא זרֹע עוזו, כי כביכול עי"ז מתחזק גבורה של מעלה להשפיע טובה לתחתונים. וענין זרֹע, נקרא הכח המשפיע למלאכה, ומלאכה שייכה בנפרדים, ע"כ מצד שענין השכינה להשגחת התחתונים ע״כ מלאכה בה תלי', כנודע בדברי חכמים, והתפילין בכלל, אפי' ש״ר, הוא סיבה שיוכל להמשך ברכת ד' על התחתונים, ולא יהי' להם למזיק רוב טובתם, ע״כ נקראו תפילין זרֹע עזו. ושייך ענין זה שפיר על עניני עוה"ז שדיבר שם, אם יהי' דגנך עוד מאכל לאויביך וגו', כי ע"י זרוע העֹז של סגולת תפילין, כשתשמור, בטוח תהי' שטובות העוה״ז ג״כ יבאו לך, כיון שהן להועיל בכל מילי דמיטב האמיתי.
{52ב}{88}לז. כתיב וייצר ד' אלקים אה"א עפר מה"א ויפח באפיו נשמ"ח ויהי האדם לנפ"ח. הנה, מש"כ באפיו יבואר ע"פ דברי הזוה"ק, בחוטמא אש[ת]מודע פרצופא. פי', כמו שבחוטם ניכר האדם בפרצופו להבדילו מאחרים, כמו כן ברוח. שהעיקר מתגלה הוא בחוטם, כמש"כ כל אשר נשמר"ח באפיו, בו ניכרת מדרגת האדם. ועיי' בס' פתחי שערים להגר״י אייזיק חבר ז״ל. והביאור בזה נלע״ד, דאמת הדבר שידענו שיתרון האדם והתיחדו מכל שאר החיים הוא בשכלו. אמנם לפ״ז י"ל שיעשה ביתרונו ממין היתרון עצמו, דהיינו שיעסוק בעיונו, והעיון במושכלות הוא דבר פנימי שלא יוכר כלל, כי אין אחר יודע מה בלבו. אבל כיון שנתן הקב״ה בנו את הרוח לבד הנשמה, שענין הנשמה להשכיל בדברים שהם למעלה מכל מעשה, אבל הרוח בידו לסדר מעשים טובים ורצוים שע"פ שכל של הנשמה יסודם, מזה אנו מכירים הכונה העליונה, שיהיו כל המעשים עשוים ע"פ חוקי החכמה שמחייבת השכל של הנשמה. ועפ״ז מוכרח שיגלה השי"ת רצונו איך יעשו המעשים, שהרי הרוח יש בידו לסדר מעשים עשוים ע״פ שכל, א"כ ראוי שיסודרו לו מעשים היותר שכליים ומושכלים ומושלמים שאפשר, ואיך אפשר שיהיו מושלמים מעשים ומיוסדים ע"פ אמת לגמרי, אם לא שיהיו מסודרים ממנו ית'. וזהו שחדשה תורה, שהנשמת חיים (ש)מקורה במקום נעלם, שאינו בגלוי כלל, שהרי ענינה רק להשכיל בדברים קדושים, אבל הקב"ה נפח באפיו, במקום ההכרה, באופן שיכול לסדר בשכלו עד שכל מעשיו כולם יהיו מסודרים ע״פ השכל ויוכר מכל פעולה שלו כח הנשמה, כמו שמכירים את האדם מאפו, כמש״א חז"ל אין מעידים אלא על פרצוף פנים עם החוטם. וי"ל דהיינו בעל החוטם מתבקש, שהוא כינוי על מי שכל מעשיו מסודרים ע"פ שכל. ומפשטא דקרא למדנו לכאורה שהרוח בעצמו נגזר ממקום עליון, רק הנפש מתהוית, ע״י התעוררות הרוח להנהגת האברים ע״פ סדרן מתפתח מזה ענין הנפש, שהרי {53א}{89}אמר ויפח באפיו נשמ"ח, משמע שהיתה מקודם נשמ"ח, וכמש"כ בזה בס' המדות לרנה״ו. אלא שלפ"ד שהיינו הרוח, צ״ל שרק כח קטן מהנשמה נתגלה בה, וע"י הכלי של החוטם, דהיינו כח המריח. וגילויו הוא רוח הלב, שהחוטם הוא פתח הלב, והוא עכ"פ פחות במעלה מהמוח, ע"כ ירדה בחי' זו למדרגת רוח, ע"פ הכלי. משא״כ הנפש, נתהוותה מהמזג. מ״מ היא חי' וקיימת, שהרי היא בפעל ולמה תפסד. וי"ל דמשו״ה יתכן הכרת רק בנפש ולא ברוח, ומכש"כ בנשמה, שאין בה רק סילוק, כמש״כ החכמים ז"ל. ועיי' בדרוש אור החיים להגרי״ל מענין זה.
ואולי י"ל זה בכונת הכתוב ותהילתי אחטם לך לבלתי הכריתיך. דהחייב כרת נכרת הנפש, א"כ הנפש בטבעה להכרת, משא"כ הרוח אין בטבעו להכרת, וסתם אדם, כשידובר בענין כרת, על הנפש יבואו הדברים, ואמר שאע״פ שהיו ח״ו ראויים להכרת, פי' נפשות שלהם היו ראוים להכרת, מ"מ כיון שהם נחצבים ממקום קדוש ועומדים להודיע כבודו של הקב"ה ליצוריו, יעשה טבע הנשמה בטבע הרוח. וזהו אחטם לך, שהרוח מתיחס אל החוטם, כמש"כ דבחוטמא אש[ת]מודע פרצופא, והוא דרגא דרוח, והיינו שכח קיום יבא אל הנפש מהקב״ה, שלא כפי טבעה.
והנה, ע״פ המבואר שהרוח מביא את הנפש למדרגת נצחיות, יבואר מש"כ בתורה יפקוד ד' אלקי הרוחות לכל בשר איש עה"ע. פי', כמו שעשה השי״ת רוחות לכל בשר, שהמה הנפשות, כדי שיעלו אותם למעלתם הרמה, כן ראוי שיפקוד איש גדול על העדה. ופרנס הדור ככל הדור, ע״י עשייתם דרכיו הישרים וקיומם מצותיו והדבקם בו, יקנו ג״כ הנצחיות.
ולפ״ז צער הרוח מענין הנפש היא כמו אבדת קנין חביב מאד. וז"ש דוד ע״ה כי ל"ת נפשי לשאול, אע״פ שהנפש מעט פעלה, רק לא תתן חסידך, שהוא הרוח, עיקר מדרגת האדם, לראות שחת, שנשחת ח"ו כלי קנינו, לא תתן זה, רק ישמח בו.
{53ב}{90}לח. והי' אמונת עתיך חוס"י חכמת ודעת. האמונה תהי' קיימת וחזקה בע״ה גם כפי שינויי הזמנים וחליפותיהם, ע"פ הכרת החכמה והדעת. אמנם יסד הקב"ה בטבע האדם, אע"פ שאמתת האמונה בו ית' ובתוה״ק מוכרחת ומבוארת מאד, מ"מ אפשר שלב עיקש ידחה הדברים מלבבו, ולא יחזה נכוחות. ולמה עשה ד' כן, רק מפני שתכלית האמונה ואוצרה היא יראת ד', ויראת ד' היא שלמות בנפש האדם, וכשאין יראה אין לו שום שלמות, ע״כ כשלא נתכוננה מדת היראה בנפשו ע״י קלקולי מדותיו, אין האמונה מתישבת בו כראוי. ואימתי תתישב בו האמונה ותשמר בטהרתה כראוי, ע"י מה שיראת ד' היא אוצרו, וזה יהי' חוסן ותוקף לאמונה.
לט. לבאר קצת מש״כ ופני לא יראו. הנה האמן, אפשר להכיר מציאותו ע"י פעולתו, ולענין הכרת מציאותו ודאי היא הכרה ברורה וחשובה. אמנם עצם הכרת מציאות כזאת אין זו הכרה כלל, מפני שרבים המה הנכנסים תחת סוג המציאות כמוהו. משא״כ בבורא ית', שההכרה כמו שהיא על המציאות, כן היא על האחדות שאין עוד מלבדו, א"כ היא הכרה ברורה, ההכרה שמצד מעשיו ונפלאותיו. והנה, הכרת חכמת האומן, כשרואה כבר הדבר גמור, אינה כ״א הכרה כוללת, שא״א שתהי' מתפרטת לגמרי, שהרי אינו רואה לפניו אותם הדרכים שהנהיג האמן לבא לעשיית פעולתו המחוכמת ביתרון הכשר חכמה. ואם הי' רואה ובוחן הדרכים שבהם הלך האומן בחכמתו להכין כל הפועל הגדול, הי' מכיר ודאי חכמת האמן באופן יותר נשגב ונעלה. והנה, לראות האומן בעין השכל, דהיינו להשיגו מפעולתו כשכבר נגמרה, א״צ לראותו פנים בפנים. ועיקר זאת ההשגה היא כשכבר פנה האומן מאומנותו, והיינו שהחזיר פניו כביכול. אבל להכיר האמן בדרכים שהוא עושה לבא לתכלית אומנותו, בזה צריך להסתכל באמן בפנים, כשפניו אל פעולתו להשגיח בה להשלימה, והמסתכל {54א}{91}יסתכל בדרכי פעולתו נגד פניו. והנה, מה שאנו מכירים את השי״ת מצד פעולותיו, אין אנו מכירים אותו כ״א מצד פעולותיו הנגמרות, אבל אותן הדרכים שתיקן הוא ית' להוצאת היש מאין, דרך נעלם הוא מאתנו, ואין אתנו יודע עד מה, ע״כ ראיית פנים א״א. אמנם הבדל יש בין ראי' לשמיעה. הראי' היא פעל החוש, שהפועל הוא האדם הרואה, משא״כ השמיעה, עיקר הפועל הוא המשמיע. והנה, מדרגת ראי' ושמיעה בענינים השכליים – כי הכשר השכל שישיג מעצמו מאלהותו ית' וסוד דרכיו זאת היא ראי', אבל ההכשר שהקרב אל ד' מכשיר עצמו שיוכל שכלו לקבל מה שיאמר לו מדברי האמונה והקדושה זאת היא שמיעה. והנה, אע״פ שענין הדרכים שיסד הקב״ה להוצאת היש מאין זה א״א להשיג כלל מצד עצם השכל האנושי, אבל השכל האנושי מתוקן באופן כזה שיבין הדברים כשיאמר לו. ע״כ אצל הדיבור, שהוא נגד השמיעה, אמה״כ ודיבר ד' עם משה פא"פ כאש"י איש א"ר, אע״פ שאמר ופני לא יראו.
מ. ענין העצמות – כבר נתבאר במ״א בעה״י שכח החיים חזק בהן מאד, ומ״מ כח ההרגשה מועט בהן. והקב״ה עצם וסיגר את הכח החיוני שבהן שלא יתפשט, שאם הי' הכח החיוני מתפשט כפי מדת החיים והקיום שבהם, עד שאפי' אח״מ נשאר הבלא דגרמי קוסטא דחיותא בעצמות, אם עפ״ז הי' ג״כ ההרגשה, הי' האדם שרוי בצער גדול ויסורין רבים מכל מקרה מכאיב שהי' מזדמן לו. ע״כ אע״פ שאם הי' ההרגשה בעצמות לפי כח החיים שבהם היתה הרגשת כל נועם וכל טוב ג״כ מתגדל ביתר שאת ואומץ, מ״מ הלא מכאובות רבות {54ב}{92-93}בעולם נמצאות, ובודאי הי' הפסדו מרובה משכרו. גם הי' מחזק כח הנטי' להרגשות פחותות, כיון שהשכל עוד אינו בשלימותו בעולם, ע״כ עצם הקב״ה ההרגשה בעצם, וכמש״כ במ״א בענין שם עצם. ובשר, ההרגשה פתוחה, ומוכן כל חלק לבשר אל המוח כ״מ שנחדש אצלו מטו״ר, וזהו שם בשר. והנה, העצמות הנפשיות המה החיים האמיתים שמצד קשר האמונה, שאם הי' גלוי כמו שהוא בהעלם ל״ה מקום לבחירה כלל, ול״ה מקום לעבודה בכפיית יצה״ר, וגם החומר הי' מתחלש מריבוי הכח השכלי עליו. אמנם עתה גבול נתן השי״ת, שיהי' עצם החיים, מצד הכרת הדעת והאמונה, טמון בלב, ויהי' משתמש בו לעת מצא, בניסיון, להראות תקפו בפעל. ושורש התפילה, לגלות המכוסה וטמון בפנימיות החיות. ושורש התורה, להאיר מחוץ. והנה, עצם סגולת התפילה, בציבור היא דוקא, משא״כ בתורה, משום שסגולת התפילה, היא מצד ההוצאה [של] הנעלם לגילוי מאהבה מסותרת, וזה תלוי בטבע נשמת ישראל, שיצר אותה השי"ת מוכשרת לעבוד עבודתו, כמש"כ נתן נשמה לעם עלי', אלו ישראל. ורוח להולכים בה, אלו או״ה, שלהם אין נפשם אלא הכנה והיולנות להוציא לפועל טוב, ע״כ חסידי או״ה י״ל חלק לעוה״ב. משא״כ המתעצלים מלפקח, מאין יבא עזרם אם לא פתחו את אורותיהם הצפונות בקרבם. אבל עם ד', בנ״י, מצד קבלת התורה הי' מוכרח שתהיינה נפשותיהם גמורות לגמרי קודם רדתם בגוף, כי הלא כל הנשמות עמדו אצל ה״ס, כמשדרז״ל עה״פ את אשר ישנו פה ואשר איננו פה, א"כ הי' הכרח שתהיינה הנשמות כבר גמורות, אלא שהאור נסתם כדי שהעולם יהי' יכול לסבול. אבל אין למעלה מעֹנג כשיתוקן עולם במלכותו ית', אז כתיב ועצמותיך יחליץ, שמסגר ההרגשה יפול ויסור מעצמות, וירגישו כל נועם {55א}{94}כפי גודל חוזק החיים, ואין לחוש להרגשות רעות מצערות כיון שהרע יכלה, ולא לנטי' אחרי פחיתת ההרגשה כיון שהשכל יגמר בטוב טעמו. וכמ״כ ענין התורה מועיל ג״כ לתפילה, והיינו שעכ״פ פועל האור החיצוני להוציא האור הפנימי מהעלמו, וזהו שיקוי לעצמותיך האמור בתורה.
מא. ענין וכיפר אדמתו עמו. הנה, באמת עיקר סבת כל העונות הוא הגלות וטומאת ארץ העמים, שאי אפשר לצאת השכל מהכח אל הפועל. א"כ הי' מקום גדול להיות נפטר מהדין. אמנם באמת אין זה מספיק, שהרי גם ע״ז גופי' אנחנו נתבעים, כי כל דור שלא נבנה בהמ״ק בימיו כאילו נחרב בימיו, ואם זכינו במעשינו היינו באים לארץ החיים ושמה הי' בחילנו לעבוד את ד' במעלה רמה. ולפ״ז לא די שאין זה מספיק לנו לפטור אותנו, אלא שאנו נשאלים גם על כל פרטי חובת השלמות שהיינו זוכים בא״י ע״י טהרת הארץ וקדושתה. אבל אם נשוב על מניעת ישוב א"י, אז נפטור מדין ארץ ישראל, ממילא יהי' לנו מנוס על כל העבירות הבאות בשגגה לכל העם מחסרון ידיעה ואפס אונים. והוא דומה למש״כ במ״א על ענין תחילת דינו ש"א עד"ת, שכתבו התוס' שם בפ״ק דסנהדרין שהוא דוקא על הדין, ולא השאלה, וצריך ביאור למה יהי' נידון שלא כסדר שאלותיו. אמנם חסד גדול עושה השי״ת עם האדם בזה, שהרי הקב״ה מדקדק עם סביביו כחוה"ש, ותורה מביאה לכל הכבוד והקירוב לו ית', א"כ אם ל"ה בידו עון ביטול תורה הי' הוא ג״כ מהסביביו שנשערה מאד עמם, ואיך לכאורה יפטר במה שלא למד הלא מצווה הוא ללמוד תורה, ומי פטרו להגיעו לחסרון הכרתו. אמנם יתבאר ע״פ הא דקיי״ל שאין שמין כ״א שבת קטנה של שומר קשואין, בהחובל, כי כבר נתן לו דמי ידו ורגלו, כי נתינת השיווי הכולל {55ב}{95}מההפסד הגדול שהוא סבה להפסדים פרטים, גורם לפטור מהפרטים אח״כ, אע״פ שאם היו הפרטי' מתקבצים הי' עולה לערך יותר גדול. ה״נ כיון שכבר כיפר לו ע״י קבלת דינו על ביטול תורה, שוב יש מקום מוכן להיות נידון על כל פרטי מגרעותיו כפי ערך מצבו בדעת ויראת ד'. כמו כן אי אפשר שנהי' פטורים מעומק הדין מחמת הגלות וארץ העמים, כ״א כשנחלץ בכל עז להחזיק בישוב א״י, לעלות אל הר ד'. אז יתכפר לנו סבת החטא, ממילא על פשעים יכסה כובד הגלות וטומאת ארץ העמים. וי"ל שזה הוא שכ' הרנינו גוים עמו כי דם עבדיו יקום ונקם ישיב לצריו וכיפר אדמתו עמו. כי לבד שדם עבדיו ששפכו יקום, עוד הנקם שהי' מגיע להעבדים, היינו שאין עושים רצונו של מקום, זה הנקם בעצמו ישיב עליהם, כי הם וארץ הטמאה שלהם גורמים בדבר, וטומאת ארצם תלוי' ג״כ ברוע בחירתם. וא״ת ישראל י״ל לקבל זה הדין, שהם גורמים מה שזכותם לא גרמה להשיב בנים לגבולם, א"כ איך אפשר שירנינו בנקמת העמים כיון שזה הדין בעצמו שייך ח״ו ג"כ עליהם, ע"ז השיב וכיפר אדמתו, שאדמת קודש תכפר על עמו השבים בכל לב לארץ חמדה, א"כ ישארו כל העונות מסיבת טומאת ארץ העמים, א״כ הם הגורמים לבדם גם על העונש שהגיע למתחייבים דין מצד עונותיהם בגלות ארץ נכר, וכמש״א בדחז"ל שהקב"ה נוטל כל עונות ישראל ונותן אותם על ראש שרו של עשו.
מב. ואולך אתכם קוממיות, דרשו חז"ל שתי קומות, כקומת אדה״ר. י״ל עפמש״כ במ״א ענין הנפש הקדושה שנתן הקב״ה לישראל גמורה בכל פרטי פתוחי', ועוד מוסיף אומץ בבחירתו, בקומה שלמה, כי זה השלמות נעלם ממנו. וכשיתגלה לגמרי כח הנפש הפנימית ככח הגלוי, בטל יצה״ר. וזהו שתי קומות, כי {56א}{96}ענין הקומה הוא גמר שלם בכל דרכי השכליות והמדות הנאותות לאדם מצד מה שהוא אדם, נברא בצלם ובדמות לעבוד לקונו. וכן היו ראוים בצאתם ממצרים, לולא שהצליח מע"ש בעוה״ר. וכן יהי' לע״ל, כמש״כ בענין ועצמותיך יחליץ, כי חילוץ עצמות היינו שהעצמות בהם טמון החיים ובהם תלוי ההרגשה כפי תנאי החיים, שכל חי מרגיש, אלא שהוא עצום וסגור כמש״כ, ולע״ל יתפתחו. כמ״כ פנימיות הנפשיות הנעלמות יצאו לגלוי מהעלמם, לקרא לאסורים פקח קח וגו'. וזהו ענין הליכה, כי הליכה היא ענין יציאה מהכח אל הפועל והנהגה מפורטת. ע"כ נקראו פרטי הנהגות התורה בשם הלכות, והמה באמת הליכות עולם. והנה, כל זמן שהחכמה הפנימית שבשורש הנפש חותם צר סגורה היא, א״א כלל למסור הנהגה על ידה, כיון שאינה בגילוי פרטי. אבל כשיתגלה זה השלמות בפרט, יהיו אותם ב' הקומות ראויות להליכה, ומשניהם תצא תורה.
וי״ל שזהו ציון וירושלים. כי מחצב קדושת הנפשות ודאי הוא ירושלים של מעלה, וי״ל כיון שכח הבחירה שמתגדל אח״כ הוא יותר נפלא ודאי מכח המתנה שבתחילת יצירת הנפש, שהוא כערך הכנה לגבי תכלית, א״כ נחשבת רק כנקודה וציון לדרך קודש של ירושלים של מעלה. ע״כ אין עולים בירושלים של מעלה כ״א המזומנים לה, כפי קדושת הבחירה ויתרונה. ופרטי החכמה הגלוי' שייכים במקום בחירה, ע״כ ירושלים מצוינת בחכמה. וציון היא הנקודה שמתעלית ביתר שאת לפי התגברות הבחירה לטוב, ע״כ העבודה בציון שייך, כי הקב״ה בחר בעבודת ישראל מכל העמים, כי תיקן מתחילה נפשותיהם לזו התכלית, וכמש״כ עם זו יצרתי לי תהילתי יספרו. וזש״כ כי מציון תצא, ענין הפנימי, שהיא תורה ביחוד, שאין זה בגילוי, ודבר ד', כי דיבור בא מהעלם אל הגילוי, זהו מירושלים. וענין הבחירה מצד הסגולה תלוי בציון, כדכתיב כי בחר ד' בציון.
