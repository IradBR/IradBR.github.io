text
                  מעט צרי
                      "לאחד קראתי נועם, אלו ת"ח שבארץ ישראל
                      שמנעימים זה לזה בהלכה".
                                    (סנהדרין כד.)
ימים רבים עברו על החכמה המכנית, והחק המלא שגיאה, "ששני כחות המחנגדים 
זה את זה הם מולידים שלילה בהפגשם", היה לקו להתעשיה, שהיה לה כעול-
ברזל על צוארה. אבל באו הנסיונות, והתרחבה ההכרה, עד שצעדה בגאון ההחלטה
כי לא שלילה יולידו שני כחות המתנגדים בהפגשם, כי-אם "כח חיובי מחודש",
שגם הוא יהיה לכח פועל ליהנות בו בני אדם כשידעו איך להשתמש בו.
  הכחות הרוחניים, המדות והמחשבות, הם יותר רחוקים מלב בני האדם, ויותר
מטושטשים בציורם מן הכחות המעשיים. הרבה צריכה עוד המחשבה האנושית
לעמול עד שתכיר את ערכם של כחות המחשבה ואופני שימושם, באותה המדה
שהיא עכ"פ נכונה להכיר את הכחות המעשיים שבעולמה. על-כן אע"פ שכבר
הגיעה הידיעה הכללית עד אותה המדה של ההבנה, שרק דרכה מצויה היא בכהות
המעשיים כשהם נפגשים בניגודם, עוד לא התנשאה עד כה להבין גם-כן את
אוצר הברכה המוכן מהתנגשות הכחות המחשביים כענהם נפגשים זה בזה במצב
הניגוד, - איך שהנה ודוקא הם, לא שלילה, כי-אם חיוב וכח חדש ונאזר בעז הם
מולידים, אורח הגון שראוי לקבל פניו באורה וצהלה, בברכת שלום ואהבה. חק
התולדה החיובית של פגישת הכחות המתנגדים השלים את הכרת אחדות הכחות
שבמציאות המעשית, הפועלת בחומרים. ונושאי דגל האחדות העליונה, המאירה
את כל מחשכי העולם עדי-עד, חכמי ישראל אבות-התעודה אמרו לנו זה כבר :
"הללו מטמאים והללו מטהרים, הללו אוסרים והללו מתירין, ... אל אחד נתנן,
פרנס אחד אמרן, מפי אדון כל המעשים ברוך הוא" .  "ואלו ואלו דברי אלהים
חיים" .  זהו החותם הגדול של אחדות המחשבה, שמתמם את החזיונות המתנגדים
בהפגשם על פני אופק המחשבה והרוח, שמכיר איך שהם מביאים ברכה לעולם.
אין לנו רטיה יותר גדולה להמחלה של התפוצצות הכחות, וביותר הכחות הרוחניים
של כנסת ישראל, בהחק הנשגב הזה, החובק בזרע-עזו עולמי עד. אמנם המקום
המבוצר, שבו צריך שיתגלה החזיון האמיתי הזה אצלנו, הוא מיוחד להמחשבה
הישראלית, לעומת מה שהמעשה עומד על צביון אחד ומקבל בתוכו את כל הגונים
באספקלריא שלו.
  התפוצצות הכחות של המחשבה, מביאה גם-כן לאפיסת המחשבה וחולשתה ;
כי מה יוכל לחשוב מי שסובר שכל מה שהוא חוץ לחלל-הגלגלת שלו איננו כי-
אם תהו-ובהו ארוך, והעולם והחיים איננו כי-אם מה שמצוי ברביעית-דם ובכזית-
מח שלו.
  מיעוט העבודה, של הכנסת כל המחשבות הטובות והעדינות של כנסת ישראל
למקום אחד, להתאימן ולהפרותן, הוא שגרם שאותן המחשבות, שהן באמת תולדות
התהו והבהו, שאינן עלולות להתאחד עם החיים הפנימיים והמלאים של האומה
הישראלית, הדעות הקלושות הבאות מקצר הראות וקטנות אמנה של עז האחדות
האלהית, מעזם של ישראל וגאותם, "מושל בגבורתו עולם עיניו בגוים תצפינה,
הסוררים אל ירומו למו סלה"  , הן עולות כעבי חשך ומביאות אפילה לעולם,
ומאבדות ביחוד מבני הנעורים את כל גאון ההכרה העצמית ממקורה ומבסיסה
הבריא, "במסתרים תבכה נפשי מפני גוה  , מפני גאותן של ישראל שנטלה
מהן" .
  בעולם המחשבה המעשית שלנו, עיון ההלכה והתלמוד, הצליח הנסיון יפה.
הדעות כולן, המוסכמות והבלתי-מוסכמות, נקבצו יחד, יחד העשירו את ידיעותינו,
הרחיבו את חוג רעיונינו והאדירו את תעופת שכלנו, בתתן לנו יד להגיע אל
כל מבוקש מחודש, מסעיפי המחשבה המעשית, באופן מבורר ומוצלח, לפי תנאי
מצבנו. התועלת המוחשי שהתגלה ע"י הלמוד הרחב, שנבנה מקיבוץ הדעות
השונות והשתרגותן  , הפיגה לגמרי את הטעם של המחלוקת והפירוד, האפשרי
להולד משינויי הדיעות וההחלטות, והביאה תמורתם, אחדות, אהבה ורחשי כבוד
אין קץ, לכל הדעות השונו'ת והמתנגדות גם יחד. והיא, אשר הביאה גם-כן לראות
את תולדותיהן החיוביות בעצם זהרן ותקפן.
  לא כן הוא גורל המחשבה העיונית. למרות כל עמל בעלי האגדה לפלגותיהם,
בעלי המוסר, המחקר והקבלה העיונית, עכ"פ לחבב ולרומם את עבודת המחשבה
והרעיון, לא זכינו עדיין בענינו לקבע קבוצים וישיבות קבועים, שתהיה מטרתם
לכנס במקום אחד, בקבוץ והתאמה, את כל פזורי המחשבה הגדולה של כנסת
ישראל, שנגלתה בצדדים רבים, בדורות שונים, במצבים מיוחדים, בפלגות
מפוזרות ובמקצעות וסגנונים מחולפים, ומכל-מקום הכל הולך למקום אחד, -
למקור ישראל.
  וכל אותם הספרים הנפלאים מלאי הענין, שכל כך התעמקו בהם גדולי
הדורות בחבורם והפצתם, הם מונחים בקרן זוית, או נחשבים לספרי טיול,
שמעיינים בהם בדרך ארעי, ועיון כזה איננו מביא כלל את תועלת המבוקש הכללי,
להתכנסות המחשבות, לקישורן, התילדותן, ובנינן. אותם שהתפתחות המחשבה
הכללית הביאתם למדה זו להיות גם הם צמאי רעיון ותאבי דברים חדשים וחיים,
באין להם מן המוכן על אדמת ישראל מזון, מעדן ומבריא, מחובר מענפים שונים,
מתוקן מפועלים החיים אתנו ומקובל על לב הדור החי, הנם מתרחקים, מתדלדלים
ומתנודדים לכל רוח, שהמחשבה של האומה השולטת, שהם יושבים בקרבה, הולכת
שמה, וההשפעה החוזרת מזה בקרבנו פנימה מביאה דאבון לב וחלישות חיל.
  וכל זאת  באתנו מפני היראה הנפרזה מכל עיון ומחשבה, בחלקי התורה
הנוגעים ללב המרגיש ולמח החושב, שצוחו עליה גדולי הדורות, ביחוד המקובלים ;
היראה, שבאה היא עצמה ממיעוט הלמוד והידיעה באיכותה של מדת היראה
בכלל, ובהתגדלה פרא בלב היא מתהפכת לפלצות ובעתה, הרחוקה מיראת רוממות
הדר כבוד עליון, המתחלת מההכרה הברורה עד כמה הלמודים האלהיים פועלים
לטובה על התרבות הכללית עדי עד, ועד כמה הם מביאים אורה של שקט שלוה
וצדק לעולם ממקור שם אלהי ישראל, "גדול ד' ומהלל מאד בעיר אלהינו הר
קדשו   הא לאו בעיר אלהינו [כביכול כאילו] לאו איהו גדול ולאו איהו מהולל"  ,
ואפילו מהיראה החשבונית של עז מדת המשפט של אלהי אמת, אשר "אין לפניו
לא עולה ולא שכחה, לא משא פנים ולא מקח שוחד, שהכל שלו והכל לפי החשבון" .
  כנגד פרצת היונים והמתיונים, שכתבו על קרן השור שאין להם חלק באלהי
ישראל   , תקנו לכתב שם שמים אפילו בשטרות, וכנגד ההפרזה הבאה מזה אח"כ
מצד העם, עד שנמצא שטר מוטל באשפה, עשו יו"ט כשבטלו אדכרתא משטרייא   ,
משום עת לעשות לד'. "אלו ואלו דברי אלהים חיים", ו"עמך כולם צדיקים" .
  אנחנו עכשיו לא נכתב שם שמים בשטרות, אבל על עמודי ספרותנו החיה,
ודאי חובתנו כעת לכתב שם אל אלהי ישואל, בספרים, בחוברות, במאמרים,
בחזיונות, בשירים, בפירושים, ובדרושים, ובכל אותם הכלים שהמחשבות נכנסות
על ידם לרשות הציבור, ונשימם "במנא דכשר למקניא ביה"    רעיונות ודעות,
בימינו ודורותינו. נרחיב את מדת הלמוד העיון והדרישה על אופי המחשבי שלנו,
לכל אגפיו, נקבע גם עליו מסכת, נעשה גם בו חריפים ובקיאים, גדולים וגאונים,
ננסה כחנו יוכל היות שאור המחשבה יישר לנו את הדרך, גם על החיים והמעשה,
גם על התלמוד וההוראה. ההרגל לשוטט בהיכל הרעיון, לאנשי דעה, לטייל בין
שדרות השיטות השונות שבדרכי תורת המחשבה, יעודד את רוחנו, ויקיץ לתחיית
עלומים את כחותינו הנרדמים ועיפים מקוצר רוח, ויביאנו להכיר, לעצמנו,
ולזולתנו, את חסנה ועשרה הרוחני של כנסת ישראל, את בהירות מחשבתה וקדושת
מוסרה, "רבות בטת עשו חיל ואת עלית על כולנה, שקר החן והבל היופי אשה
יראת ד' היא תתהלל, תט לה מפרי ידיה ויהללוה בשערים מעשיה"   , ויתן לנו
יכולת להראות הודה והדרה של שושנת עמקים זאת, "דכלילא מכל גוונין"   ,
על בניה.
   אותם קוי האורה הנמשכים והולכים בשטף הדורות, כשהם נסקרים בסקירה
מעוגלת רפלקסית, ההולכת וחוזרת, מתאדרת ומתברכת במרוצת גליה והכפלת
רעידותיה, מן התחלת התגלות המחשבה העברית, בספרים שאחרי כתבי הקדש,
התלמודים והמדרשים, שהם הנם שדה העבודה עצמה, המצומדים אל המחשבה
הנצחית במעמד ישר, - למשל מן ספרי רב סעדיה גאון, הרמב"ם, הכוזרי, חובת
הלבבות, העקדה, העקרים, ודומיהם. וכה ילך הקו הלך והקיף לאטו, עד ספרי
ראשית חכמה, של"ה, מהר"ל מפראג, וכל הדומים להם, ומהם עד ספרי הדורות
המאוחרים, ספרי הגר"א ותלמידיו, הגר"ז מלאדי וכל בעלי ההסברה שבחסידות,
וכל הדומים לאלה ולאלה וכל המתילדים מהם, ספרי הרמ"ח לוצאטו, יסוד ושורש
העבודה וכיוצא בו, וכל הספרים הממצעים בין תקופה לתקופה ומהם עד עבודת
בחירי המחברים בדורנו והסמוך לו, שבמקצע החביב והנערץ הזה. ספרים כאלה
וכל מקורותיהם, וכל המתיחשים להם, ומסתעפים מהם, כשהם מבריקים בנפש
ההוגה בם, בטהרת לב, בגבורה וצהלה, במתינות, בשקט ושלות חכמים, המחברם
 אל כללות התורה והעבודה, אל אהבת המקום ב"ה, אהבת ישראל ואהבת הבריות
 והחיים בכלל, בצירוף דעת העולם והחיים, המתרחב והולך, ע"פ תביעה פנימית
 למזון רוחני ממינו, ולפי אותה המדה שהדעה מתרגלת לשוטט במרחבים, ממלאים
 הם אותה הוד והדר, עצה ותושיה, חיים ועז. והם מולידים חזיונות ורעיונות חדשים
 ורעננים, לאין חקר' "שמים לרום וארץ לעומק ורוחב לב נבון אין חקר"   ,
 ומכניסים פזורי-מחשבות ושברי רעיונות לאין מספר, להוציא מכולם יחד כלים
 שלמים, שיצלחו באין-ספק להוסיף אורה על דרכי עמנו האהוב, ללמד מן המפורש
 על הסתום' ממהלך הרוח של שנות דור ודור על רוח זמננו ודורנו. וכשהם מתפרצים
 מן הלב אל הכתב, אחרי שהם מולידים בחיכוכם זרם חי חדש, מאיר ומחמם, כברקים
 יאירו תבל ויזהירו כזוהר הרקיע גם על ארץ מאפליה, ומהם ענפים ישתרגו, ונחלים
 ישטפו עד מרום אוצר המחשבה והרגש אשר לישראל, שבהתפרטותו החריפה
המדוייקת והפפולרית דוקא עתיד הוא לרומם קרן ישראל, "לאקמא כנסת ישראל
מעפרא"   , ולהעריף עליה טל של תחיה וחיים של חלוץ עצמות' הוא ספר הזוהר,
וכל אגפיו לכל תולדותיו ע"פ כל המוני המערכות השונות, תולדות ההשפעות
העמוקות, הנשקלות בפלס אל דעות הנותן לרוח משקל, "שאף רוח הקדש השורה
על הנביאים במשקל היא שורה"   , ע"פ כל שינויי הנטיות והתקופות ונהרי נחלי
רוממות המהשבה, שיצאו ויוצאים ושעתידים לצאת ממקורו מקור חיים, לישראל
ולאדם, לגבורת אמת ואמונה, המלאה בחסן ישועות חכמת ודעת   , אור הזוהר, וכל
החיל הגדול כמחנה אלהים היוצא מכל השפעותיו, על בחירי גדולי הנפש שבעמנו,
כשנגש אליו ע"פ כל אותו התכסיס הרחב, המאמץ כח לב הראוי לו, יגדל את הרוח
וינשא את הנפש, עד שימציא לנו גם עתה אנשים העומדים בגדלם ממעל לאופק
החיים הרגילים והמעשיים, אבל דוקא הם יכולים המה להיות מאירים לנו בקרני
הודם כשמש בגבורתו, ודוקא ע"פ השפעה אצילית ונשאה כזאת יתחוללו נפשות
מעשיות לבית יעקב, נפשות מלאי אור ויפעה וממולאים בהכשר של פרנסות
הדור ההוה.
  ביותר נתגדלה חובתנו בהגדלת כח הלמוד העיוני שבתורה עכשיו, בעת השבר
הגדול אשר השברנו, מכוס התרעלה אשר שתה עמנו לרויה, מחרב הנוקמת נקם
ברית, אשר ירד עליו באופן המבהיל ומחריד כל רוח ונפש, מידי רעי אדם, פריצי
חיות, המשחרים לטרף, אשר במדינת רוסיא, ויחד עם זה המהפכה הגדולה שבארץ
ההיא, שכמעט רוב האומה שרויה שמה, והיא מוכרחת להוליד שינוים נמרצים בחיי
עמנו שמה, ומהם מוכרחים יהיו להולד שינוים אדירים בחיי הכלל כלו, בכל מקום
שהוא. ובימי סערה ורעש כאלה אנחנו מחוייבים לבצר את עמדת הרוח, "רוחי אשר
עליך ודברי אשר שמתי בפיך לא ימושו מפיך ומפי זרעך ומפי זרע זרעך אמר ד'
מעתה ועד עולם"   , ואנחנו תופשי התורה הנוכל להתעלם מבלי ללמד את עמנו
לדעת את אשר עלינו להתבונן עתה באחרית הימים, לדבר בקול גדול, יהודית, בקול
הנשמע מסוף העולם העברי ועד סופו... ? כי אמנם, שידע ויכיר ישראל כי "על
כי אין אלהי בקרבי מצאוני הרעות האלה "... " אבל, איך יבינו בנינו שיחנו,
הנוכל לחשב כי בציורים בלתי מעובדים ומשוכללים, בעומק דעה ורעיון, עם
סגנון יפה המורגל ונהוג בזמננו, נוכל להשיב לנו את הבנים, המלאים חמת גבורים
מרי נפש, המסורים בחרף נפשם למטרה אשר אמנם אולי לעד לא ישיגוה, ואם גם
ישיגוה, תתמוטט מתחת רגליהם, מרגשת זדון ורשע? שכפי מה שעיניגו רואות
עלולה היא להתחדש בהכרח בכל עת בגבול בני נכר, "אשר פיהם דבר שוא
וימינם ימין שקר"   , האם נוכל, אם גם נבקש, להרך את לבם בציורים שאינם
לוקחים את הלב בגאון עזם, ובעצמת פנימיותם. לא, להתיחש להם אנו יכולים רק
בדברים כאלה, שמושיטים להם אידיאלים נשאים ומחשבות רוממות, קרובות
ורחוקות, לדור, לאומה, ולאנושיות, משתילי חמד שמעל הרי ישראל, חלף זמורות
זר של "גפן סדום ושדמות עמורה" .   אין לנו דרך אחר כ"א לדבר מתשובה כזאת
שהיא כ"כ מקורית, ענפה ופוריה, חזקה ועדינה, עד שהיא יכולה לקחת עמה את
כל חלק טוב ומבריא, בדעות במדות, בסדר והנהגה, מכל מקום שהוא, ושהיא גם
כן מלאה כח לצרפו לזקקו ולהתאימו אל היסוד העקרי של צור ישראל' להפנות
אליו את כל כחותינו האנרגיים, אל כנסת ישראל פנימה, ביחוד ברכה וקדושה, שאר
ישוב, שאר יעקב, אל אל גבור ... ודברים כאלה הימצאו לנו בלא למוד קבוע
ועמל מוסכם תדירי, בלא התנדבות רוח גדולה של בעלי כשרון טהורי לב ? ומי הם
המוכשרים לכך, לאסור המערכה, הוי אומר אלו ת"ח שבארץ ישראל.
  על ת"ח שבא"י החובה עכשיו, כימי עולם, להראות גלוי לכל בני עמנו, מה
האויר המחכים של ארץ חמדתנו  : עושה, וכמה הוא פועל עלינו להשפיע שפע חיים
ואורה על כל דרכנו, וגם על חבת ציון עצמה, עם עליונות מקורה מואש מקדם,
עם כל צדדיה העיוניים והמעשיים שבכל דור ודור, עד ימינו אלה, והם בכלל, עם
צפיה נאמנה לישועה, ועבודה טובה לעתיד, דוקא ממקורה ממקום מכורתה הורתה
ולדתה. באמת, רב לנו רב להיות רק מקבלים, אפילו השפעות רוחניות, השייכות
לנו ביחוד ביתר שאת, רק מאחינו "יתבי ארעין דמחשכאן"  , במקום שיש עלינו
החובה, ולנו הצדקה, להיות להם לעזר עזרה רוחנית ומעשית כפי מדת יכלתנו
ולמאירי עין לאחינו יושבי ארץ המרחק, מהחוג החביב הקרוב לנו. נודיעה דברינו
אותם, נביע להם רוחנו בשפה ברורה, נגיד להם את הקדושה התפארת והעז אשר
אנחנו חשים אודות ארץ חמדה, אשר הננו צור ישראל לשבת בה, לעומת כל
אחינו הרחוקים מעל אדמת הקדש, נשתמש בכל אותם הדרכים שהדור החי והפועל
משתמש בהם אז נראה כי זרם אור וחם יזרם מציון על כל פזורי ישראל להכיר
את הכח המרכזי החי, שמוכרח הוא להקבע גם עכשיו בכנסת ישראל היושבת על
אדמת הקודש, לעשותה לתל תלפיות לדורות עולמים, כשתהיה האורה גדולה
בכמותה ואיכותה, ע"י הרמת כח המחשבה התורית, לכה"פ לפי מדת ההתעלות
של החפץ של המחשבה הכללית ותביעתה בדור, ועוד למעלה למעלה מזה ירום
ונשא, וגבה מאד, כי חננו ד', ויש לנו כל. אבל נחלה זאת איננה באה כי-אם בלמוד
מסודר וקבוע במקצעותיו, שא"א לו להוסד לפחות בתחילה כי-אם על אדמת קדשנו.
על-ידי זה לא יהיו לנו למכשול כל אותם פרודי הדעות ושינויי הסגנונים. אור
האחדות של גוי אחד בארץ יגלה ויראה לעין כל. מחשבות התהו המתפרנסות
מבצת הפזור והרפיון, "ויבא עמלק וילחם עם ישראל ברפידים,    שרפו ידיהם מן
התורה"   , ילכו הלך וחסר. "והיה כאשר ירים משה ידו וגבר ישראל  ,בזמן
שישראל מסתכלין כלפי מעלה, ומשעבדים את לבם לאביהם שבשמים, הם
מתגברין"  והמחשבות הטובות השונות, תולדות ההסתכלות כלפי מעלה, ותוצאות
"שיעבוד הלב לאבינו שבשמים", מרוחות רבים, יולידו בהפגשם תולדות טובות
ונאמנות חיוביות. מה ישמח ישראל אם יראה כי בניו המצויינים בכשרון דעת
ורגש, היושבים בהר ציון וירושלם, הנם מושיטים לו, לא רק יין חמר   , למשתה
שמנים   , כי-אם גם, וביותר, יינה של תורה ודעת המשמח אלהים ואנשים ממקום
הראוי לזה, "כי מציון תצא תורה ודבר ד' מירושלם" .
  וההתחלה הזאת עכ"פ, שמוכרחת לבא, שבודאי עתידין ישראל לשוב כעדות
תורת אמה, ודבר אלהינו יקום לעולם, ואין תשובה באה כי אם אחר בינה, "ולבבו
יבין ושב ורפא לו"   , וא"א כלל שתהיה עולה בידינו תשובה לאומית כוללת, כי-
אם ע"י כח של בינה גדולה אדירה ופוריה, למי נעזבנה, הליושבי ארץ טמאה
עם עקרבים   , או להשכחים את הר קדש אלהינו מרב שלוה דמיונית וטרדת
שעשועים של צל קיקיון ?
  לא, עלינו, רק עלינו החובה להתחיל להתאמץ במצוה כללית זאת, בפעולה
הגדולה שאחריתה להשיב לב אבות על בנים, ולב בנים על אבותם, שתגמר ע"י
אליהו זכור לטוב, שרוחו חי בקרבנו. כמוהו נגער בחלושי הדעה והרוח שבקרבנו,
אשר לא ידעו להתרומם עד מרום עזנו ומשגבנו, לאמר להם "עד מתי אתם פוסחים
על שתי הסעיפים אם ד' האלהים לכו אחריו, ואם ...  ", וכמהו יעננו הד קולה של
כנסת ישראל בגאון הוד, וקול הרמוני אדיר, נעים ונשגב "ד' הוא האלהים ד' הוא
האלהים"
  עצם.המטרה הנשגבה של משאת הנפש הטהורה, לראות מציון ישועת ישראל,
בכל אופן וכל צורה שתהיה, רק שתהיה עז ישועה ותפארת לישראל, ידעתי נאמנה
כמה היתה קשורה בנפשו של אותו צדיק כבוד מר חמי הגאון מרן אדר"ת זצ"ל,
שנלקח ממנ מקרוב, אחרי חיים מלאים קדושה ותפארת, של ערך ששים ושלש
שנים. ע"כ מצאתי חפץ להסמיך לשמו ולזכרו הטוב איזה סכום של רעיונות, שהנני
חושב שאולי יוכלו להיות מצטרפים גם הם להמון דברים רבים ויקרים שיבאו
גדולים וטובים ממני, להוסיף בתוספת אין קץ, על חלקת שדה המחשבה התורית,
לפי אותו הסגנון של צורך הדור, כל פרוטה רוחנית ודאי גם היא מצטרפת לחשבון
גדול, לא פחות מכל פרוטה גשמית. ע"כ הנני נותן לכם אחים אהובים למודי ד'
בכלל, ותופשי התורה אשר באה"ק בפרט, את ראשית פרוטתי הדלה, מלגינתי
הריקה, ואם אולי תתקיים בה "איסתירא בלגינא קיש קיש קריא"   , ולקולה יאספו
בעלי אסופות   בהררי קודש להוסיף על הלימודים הקבועים בקודש ג"כ את
הקביעות והעיון בחכמתה של תורה בצדה, הפונה אל מול פני הרעיונות והדעות,
הצריכים עבודה רבה וטיפול מרובה בזמנינו מצדי צדדים, תהיה לי עבודתי הקטנה
הזאת למשאת נפש כבירה, ויתגלגל זכות ע"י זכאי    הגאון הצדיק ז"ל, אשר לא
הספקתי בזה לספר אך מעט מהרבה משבחיו הגדולים. כי לא לכתוב תולדה באתי,
אע"פ שמאד ראויה היא תולדתו של גאון ענקי וצדיק נשגב שכמותו ז"ל להקבע
בפרטי פרטיות בספרות דורנו, בטח ימצאו גם לזה גואלים בעז"ה, רק לעורר ע"י
תכונתו התמימה והנפלאה את הדברים הראויים להסמך לה, להגדיל תורה ולהאדירה,
להרברת העז והשלום על ישראל, על רבנן ועל ארץ חמדתנו.
  ות"ח שבא"י יראו בפועל, את החק העליון הכללי, היוצא ממקור האחדות
המוחלטת, שכל הכחות גם המתנגדים זה לזה יולידו בהפגשם כח אדיר וחדש חיובי,
להועיל ולהטיב, אם רק ימצא לו כלי קיבול הגון, ובית הקיבול הנהו לפנינו מקום
מעמד רגלינו, ארץ צבי וארץ חיים, "אך קרוב ליראיו ישעו לשכן כבוד כארצנו,
חסד ואמת נפגשו, צדק ושלום נשקו, אמת מארץ תצמח, וצדק משמים נשקף, גם ד'
יתן הטוב, וארצנו תתן יבולה"   , וזרע האמת והשלום יתן פריו הטוב והנעים,
"לאחד קראתי נועם, אלו ת"ח שבארץ ישראל, שמנעימים זה לזה בהלכה"  ,
והמשכילים יזהירו כזוהר הרקיע, ומצדיקי הרבים ככוכבים לעולם ועד. אמן.
                  נמשלו ישראל לעוף, מה עוף אינו פורח בלי כנפים,
                  כך ישראל אינם יכולים לעשות דבר חוץ מזקניהם :
                                     מ(ד"י ישמיני)
בעת  התמוטטות הרוח, ישפל איש. שאלת החיים תהפך כולה רק לשאלה מכנית
שפלה, כלומר איך משיגים עצים להסיק את התנור הקטן, לחמם על ידו את בית
החמר "האדם". והעצים הללו עולים ביוקר מפני שהם "לחם", ע"כ רבה היא
העבודה להשיגם. אמנם הבית הזה יש לו ג"כ חלונות שעל ידם נכנסים קרני אורה,
והם מפריעים את המנוחה השוממה שבקרבו, ע"כ צריך הוא ג"כ לאמצעים
הסותמים את החלונות הללו, שעל פי הכרח זה נוצרו כל החכמות היפות להמתת
הזמן. כשהסגנון הזה עולה מכל ההוראה של החיים ההוים, אין אנו יכולים לשער
עד כמה רוח הכלל עלול הוא להיות שוקע ויורד ; והשקיעה היא עמוקה עד אין
חקר. מתחלת מעוממות זוהר המוסר הנשגב, ויורדת עד שכחת הצורה האנושית,
מחלת הירידה הזאת כשבאה להזדווג לישראל, היא מכשלת את כחו אלפים מונים
יותר ממה שהיא מכשלת כחם של כל עם ולשון. עם זה שהוא בעיקרו ממלכת
כהנים וגוי קדוש  , שכל חייו הכלליים המה שאיפה גדולה, אדירה וארוכה, לרוממות
רוח נשגב ונעלה, כשערך החיים, בחומריותם ורוחניותם, יורדים עד שפלת הדיוטה
התחתונה של החומריות הגסה לבדה, ימלא מכאובים, הפסק נשימה, פרעות בדפיקת
הלב ופרפור אברים. "ישראל נמשלים לעוף", הוא נוצר לעוף והוא מוכרח לעוף,
לבו ובשרו ירננו אל אל חי .  אבל, איך יתנשא לעוף ורגליו טובעו בבוץ, וכל
מרחב החיים מלא תוהו ובהו וחשך ביחש לממשלת הרוח ואצילות הנפש.
  עת אשר יתקפו היאוש, ויאמר יעקב אולי זהו גורלו, כעת, ללכת על גחון,
ללחך עפר, ישא ישראל עיניו, אל הזקנים שבדור ; אל יחידי הסגולה, אשר על
ברכיו נולדו, יראה הוד נפשם, ורוממות שאיפותיהם. מהם יכיר את רוחו, כי רוח
האומה יתגלה בגדוליה. אז יכיר את תוכן חייו, אשר אם כי שאלת הלחם היא
שאלה גדולה שצריכה פתרונים, אבל ידע נאמנה כי לא היא תהיה כל הסכום של
שאלת חייו הכלליים ; ורוח חיים חדשים, חיים טבעיים לו, חיים של קדושה ועדינות
רוח, ימלאהו, וילך במסילתו לסול לו דרך אשר בה ועל ידה יגיע לכל חפצו, עד
שגם שאלת הלחם תהיה יותר קרובה להפתר כי חפץ ה' בידו יצלח.
  על-כן גדול הוא ערבה של פעולת סיפור תולדותיהם של צדיקים לישראל,
כמה שיגדל הרושם של החזיון המפליא, של חיי איש הרוח, המתרומם מעל
החפצים הפעוטים של המון החיים, וחי כולו באויר של קדושה וטהרה, של צדק
ומישרים, הנה האור הזורח חודר בכל עת, לפי המקבלים, לפי המקרים, רק קמעא
קמעא ; ויש אשר ישעו העינים מקוצר רוח, ולא יחושו בקרני האור מדי עברם.
אבל עת אשר יתקבצו כפי היכלת סכום הגון ממכסת קוי האור, ששטפו ועברו
בלא מעצור בכל משך חיי איש המעלה, אז יאספו להיות יחד לשמש צדקה  *, המאירה
מחשכי ארץ באור עזה.
  אחד מהחזיונות הנפלאים, שיש בידם לרומם נפש המסתכל בהם, היו בימינו
חיי איש המורם מעם מו"ח הגאון הצדיק, פאר עמנו מרן אליהו דוד ראבינאוויטץ
תאומים זצ"ל. האיש הגדול הזה, אשר שמו הטוב, כשמן טוב  , קסם של גדולה
ושל תפארת היה תמיד מלוהו, ותמיד היה משפיע על חוגו רוממות נפש, קדושה
ותפארת. כל איש אשר זכה לקרבתו, נשאר זכרו כבר חרות עמו על לוח לבבו,
וכל מקום אשר שם היה תחנותו  , בדרך קבע או גם בדרך עראי, נשאר שמו
כחותם, אשר אב לבנים יודיע אמתו בר לבבו וטהרת כפיו. בגעגועים מיוחדים,
ובחבה יתירה פנימית היה שם ר' אליהו דוד ז"ל נשא על בל שפה ולשון, של כל
מי שבא עמו במגע ומשא, קרוב או רחוק. סגולה נפלאה היתה לנפש הגדולה הזאת,
שהיו הלבבות פונות אליה גם טרם שהיו יכולות להביא חשבון למה הן עורגות.
זהו אמנם כחו של אוצר הטוב הגדולה והגאונות האמיתית, כשהם מתחברים ביחד
בנפש נדיבה, לשפוך ממשלה של אהבה של חופש, ושל כבוד על גוי ואדם יחד,
  והנה כאשר בעונינו חשך השמש, ונגנז ארון הקודש, ואבן החן הזה שכלו
אומר כבוד לוקח מאתנו, הנני מוצא לחובה לספר לדור, כפי אשר נוכל, את תכנית
יקרת הנפש הנפלאה הזאת, את גדולת כחותיה, רוממות חפציה, וכל אשר יעלה
בידינו לדלות מהים הגדול הזה, שהיה מלא תורה ויראת ה', מדות קדושוח
ונשגבות, ומעשים טובים עד להפליא. אולי יועילו הפרטים, לרומם נפש כל הוגה
בם, כאשר הועילה תמיד הפגישה של אותו צדיק ז"ל לכל מי שזכה לזה, ואולי
נוכל לקחת לנו עכ"פ ציור קצר מתוכן סגולת הנשמה העדינה ,הזאת, אשר נתגלתה
באלה החזיונות, אשר מעט מהרבה נודעו לנו, שמאלה נקח חומר לרשום על ספר
תולדותיו, למען יהיה שמו הטוב וזכרו חי אתנו, ודמות דיוקנו תעודדנו להנשא
מעל לשפלותן של הרוחות הרעות, המשוטטות כעת בעולם, הממלאות את הלבבות
קדרות ושממון. והחפץ של המוסר הטוב, יועיל אולי ג"כ לפעולת כפים, לחיי
הפרט והכלל, לחתמם בחותם האמת שבו היו חתומים חייו של אותו צדיק ז"ל.
  "הגאונות" היא מחוברת לעולם, ממתנה ועבודה .  בין גאונות וכשרון השכל,
בין גאונות המוסר והצדק, שניהם אינם באים כי-אם כשיתחברו בנפש הגאונית
שתי אלה יחד : מתת אלקים של נפש יתרה ונפלאה, האוגרת בתוכה סכום גדול
של מעלות הרוח וכח נשגב בעצם תולדתה, עם השקידה וקבלת עול העבודה מאהבה,
לפתח את הכשרונות, להוציא את הסגולה הגנוזה מן הכח אל הפועל. אנו מוצאים
לפעמים גם כן גאונים מעולים, שזכו למה שהם רק בעבודה רבה ועמל גדול של
שקידה נפלאה. אמנם כל החודר בעין בוחנת ימצא הבדל בין הגאונות הטבעית
לאוחה המלאכתית, כאוהו ההבדל עצמו שיש בין הטבע והמלאכה ברוב, ויותר מזה
שהנטייה המצויינת לשקידה ולאהבת העבודה, כדי לבח אל תכלית מרום ונשגב :
גם זאת היא אחת מתכונות הגאונות כשהיא נמצאת במדה גדולה. על כן סוף כל
סוף, סבת הגאונות היא סגולה של יצירה, שאמנם ביד האדם להגדילה ולהקטינה
כפי בחירתו.
  אמנם במה שנוגע לתועלת היוצאת מידיעת ההולדה של איזה גאון, הנה יש
תועלת מעשית, ותועלת עיונית. התועלח המעשית, הוא מעין "קנאת סופרים תרבה
חכמה"  , מה שהקורא, הרואה את ההוד וההדר הקדושה והתפארת הפנימית שזכה
להם האיש הגדול, מתעורר בקרבו רצון פנימי לנסות כחו גם הוא ללכת בדרכיו,
ואם לא יוכל לחקות חיקוי שלם, על כל פנים אי אפשר כלל שלא יזוז על ידי זה
ממקום שפלותו להתעלות לצד עילאה  , לבחור גם הוא איזה דרכים טובים וקנינים
יקרים כאלה, כאשר הרבה לעבוד בהם גבור התולדה. אמנם התועלת העיונית, היא
גדולת הנפש שמתגדלת לרגלי כל חזיון נשגב ונאדר בקדש, המתיצב לפניה,
שהמראה הגדול בעצמו מרומם את הרוח ומעדן את הלב, גם אם לא יעלה על הדעת
לאחוז בדרכים מעשיים להתדמות, למה שהוא הרבה רם ונשא ממנו,
  הצד המעשי יצא אל הפועל, ביותר ע"י תיאור חלק הגאונות המעשית, ע"י
ספור דרכי העבודה, העמל וחרף הנפש, בציור כל המפריעים אשר עמדו על דרך
ההתפתחות הגאונית, שנלחם עמם ויוכל להם. זאת היא תולדה לימודית, אבל
התולדה השירית העלולה להומם את הנפש בלי חשבונרת רבים, היא התולדה
הגאונית בעזוז תפארתה. אם יעלה בידנו לגלות המסכה הנסוכה על פנימיות הנפש
הנפלאה, אשר ע"י נחלת שדי ממרומים    לגאון שמהו, שהיא תמצא ביותר בגאון
אמיתי, הנוצר לגדולות. היא יש לה עסק גדול עם הגאונות הרוחנית, עם עצם
כהות הנפש, עם קדושת הרגש וגדולת הכשרונות, אשר בהתקבצם יחד, באיש
אחד מיוחד ומצויין, תופיע לפנינו תמונה נהדרה שכלה אומרת כבוד, עד אשר
גם רק ההגיון בה יזריח עלינו אור יקרות .
   השלמת המלאכה הזאת היא כבדה מאד, וביחוד כבדה היא ביותר בגאון עוזנו
זה ז"ל.
   הציור הפנימי, של דמות דיוקנה של הנפש הגדולה, הוא ודאי מלאכה כבדה
מאחר שאין אנו יכולים לשכללו כי-אם ע"פ אותם הסמנים החיצונים שיתנו לנו,
הפעולות, המנהגים, השיחות, הכתבים, וכל תולדות הרוח, שהמה רק קוים בודדים
מהאור הכללי וטל הנפש הנשאה. אמנם ביותר הדבר קשה בגאון וצדיק זה ז"ל,
שכל מעינו היה להצניע לכת, לבלתי התגדל והתהדר, למעט בפרסום וכבוד עצמו.
עד אשר נוכל בצדק לשער שמלבד, שהסימנים החיצונים, אם היינו יכולים להקיפם
כליל, עוד לא יוכלו לתת לנו את כל בהירותה של התמונה הרוחנית המצויינת
הזאת בעצם אמתתה ; עוד הם ג"כ מעטים מאד לפי הערך, אותם שנהנו להגלות,
מפני אהבת הצניעות, השפלות והענוה שהיתה מוטבעת בנפשו הגדולה ז"ל. והנה
למרות מיעוט האמצעים, לא נוכל לפטור את עצמנו, מלתאר, כפי רפיון האמנות
שבידנו, את הקלסתר הרוחני המלא זיו ואור יקר, שהופיע בעולם, איזה עשרות
שנים, ויהיה לאבן חן לרבבות לבבות, ובסוף ימיו ג"כ למרכז כללי ותל תלפיות,
מצד משרת הרבנות של עיר עז לנו    ירושלם עה"ק ת"ו, שנתנה על שכמו, שעל
ידה בא ביותר בקשר רוחני כללי עם חלק רשום וגדול מכלל עמנו בכל מקומות
פזוריהם.
בחג השבועות, שנת תר"ב או תר"ג, נולד תאומים להגאון החסיד ר' בנימין ז"ל,
שהיה אז אב"ד בעיר שילעל, ובסוף ימיו אבד"ק ווילקאמיר. הגאון ר' בנימין ז"ל
היה מצויין גם בדורו, דור דעה של גאוני עולם וצדיקים, בכשרונותיו הנפלאים
ותכונות נפשו העדינות נקשרו יחד עם אהבת התורה, אהבה בלי מצרים, ועם
החסידות וקדושת המדות כאשר נביט על תכונת הדור ההוא נכיר את יד ד'
הנוהגח בשלשלת התולדה, לפני בא הירידה הרוחנית שבדורנו התגברה התנועה
הרוחנית במחנה ישראל. הקדושה, החסידות, אהבת תורה ויראת שמים, התרחבה
ביחוד בין לומדי התורה, במדה גדולה ונפלאה כדי לצבור בר לשני הרעב אשר
החלו לבוא אחריהם. החסידות, שבאה לרומם קדושת המדות, קדושת האמונה,
ההכרה הכללית בקדושתם של ישראל ומעלתם, להגדיל את רגשי הקדש, הנרדמים
בלב בטבע, ע"י רוממות ערך התפלה, ולעומתה ההתנגדות הכללית, שדאגה הרבה
ליסוד המעשי שלא יתמוטט ע"י ההתגברות של הנטיה אל הרגש, ועל הפרטים,
שהם מעמידי הכללים, שלא יתטשטשו, ע"י הנטיה אל הכללים, ועל כח הדמיון,
המתעורר גם ע"י התרגשות של הרגשות טובות, קדושות ואמיתיות, שלא יעבור
את גבולו, ויביא תוצאות רעות ומרות לכלל האומה לדורות הבאים. שני הכחות
הללו התחרו זה בזה, לנטע כל אחד את הטוב אשר יראה בחבירו עפ"י אותו הצביון
המיוחד לו, ושניהם יחד היו חמושים נגד ההשכלה הברלינית ; אשר אף שהיתה
מוצאת יסוד נכון לה באומה בתור תביעה אנושית כללית, שתוכל רק להיות
מצטרפת ומלוה את היסוד העקרי, האידיאל הלאומי היסודי, אהבת שם השי"ת,
ואהבת תורתו ומצותיו, ובכלל גם אהבת המוסר הישראלי דוקא ע"פ אותה המטבע
שחקקה לה האומה לדורותיה, ע"פ השפעתה של תורה, המחוברת מקדושת שם ד'
אלהי ישראל, וקשר ברית אבות הנצב עדי עד בעומק החיים הטבעיים והפנימיים
שלה בכללותה, שמכל אלה יחד נובעת היהדות המעשית בכל פרטיה קדושתה
והדרה. ואם היתה אותה ההשכלה שומרת את תפקידה, שלא להתנשא במקום
אידיאל כללי, ע"י התעטפות בטלית של תכלת, לא היתה מוצאת כ"כ מכשולים
על דרכה. אבל היא התנשאה מיד לתפוס את רסן האומה בידה, ולשפוך במקום
ממשלה חומרית, ממשלה רוחנית על בני הנעורים, ע"כ היה הדבר מוכרח להעמיד
לה מתוך האומה כחות גדולים לבצר   את כחה ולהשפיל גאותה, בקרב העם פנימה,
ע"י הגדלת הכחות הפנימיים הבאים מקדושת ישראל העצמית, הכחות שאינם
צריכים להמתין עד שיתנו אומות העולם עליהם הסכמה, כי הם בעצמם, "חיים
וקיימים, נאמנים ונחמדים לעד ולעולמי עולמים, על אבותינו ועלינו, על בנינו,
ועל דורותינו, ועל כל דורות זרע ישראל". השתוף של הכחות לשלילת השלילה,
המתפרצת לבוא אז ע"י התנועה הברלינית הזרה, הגדיל את היחש בין החסידות
וההתנגדות, עד שאף טרם שנפסק זרם הנגוד בפועל, כבר החלו הכחות לפעיל זה
על זה באופן חיובי. החסידות התאמצה גם היא ביותר לדאוג הרבה בעד קיום
התורה בפועל, לשמירת הפרטים ורוממות הערך של עיון ההלכה והרחבתה, הכל
אמנם ברוח החסידות ובמטבע העקרית שלה, להיות הרגש של הקדושה הפנימית
השלהבת העולה מאליה מכל אלה. וההתנגדות התגברה ג"כ להכנים ביותר את כל
הכח של נטית הקדושה באהבתה של תורה, ובשקידה עליה מאהבה, ותראה להגביר
את יסוד שקידת התורה, בגרסא ובעיון, במדה גדולה כ"כ עד שהיא בעצמה תתן
מזון נפשי, גם אל הרגש הפנימי, ותשפיע על קדושת המדות ורוממות המוסר
בכלליו. ע"כ נתרבו אז השקדנים הנפלאים, אשר נתפלאו על אהבתם את התורה
ושקידתם באורח נשגב, והשקידה הולידה במצוינים שבבעלי הכשרון את הבקיאות
הנפלאה, ותמשיך עמה את קדושת המעשים וקדושת המדות להפליא. אחד מהמצוינים
אשר חנן ה' אותו בכשרונות נפלאים, בנפש נדיבה ולב טהור, שהפליא את בני
דורו ביחוד בשקידתו, היה הגאון החסיד ר' בנימין ז"ל, שקיפל את הקדושה
והטהרה, החסידות וקדושת המדות, רוממות הנפש, אהבת ה' ואהבת ישראל, הכל
בכלל שקידת התורה אשר באהבתה שגה תמיד. שקידתו היתה במדה כ"כ גדולה,
עד אשר חוץ משארי למודיו הווה מהדר כוליה תלמודא, ש"ס בבלי, מדי חדש
בחדשו  , והפליא לעשות בפרי רוחו, בחדושים רבים ועצומים, בהלכה ובאגדה,
בכשרון נפלא, ובבקיאות עצומה ומופלאת עד מאד. לאשל הגדול הזה, שהתורה
היתה חיי רוחו, נולדו שני בני-היצהר התאומים, הם הגאונים הצדיקים, ר' אלי'
דוד, ור' צבי יהודא ז"ל.
   במעלליהם התנכרו הנערים הנפלאים הללו בתחלת גידולם. האב זכה לבניו
 אלה, בכשרונות נפלאים לתורה, ולמוסר, ויחדיו הגו בתורה, ויתפתחו בשקידה
בצרוף כחות נפשיים גדולים. שניהם היו צנועים ותמימים, בעלי לב טוב ונפש
נדיבה, ושניהם שנאו את הפרסום ואת הרבנות. האחרון נפטר אחרי ארבעים וארבע
 שנים, של חיי קדושה וענוה, חסידות וטהרת לב, שקידת התורה והצנע לכת, בהיותו
אב"ד בעיר ראגולי, תנצב"ה.
   והראשון אמנם מאת קורא הדורות מראש ב"ה היתה נסיבה שיהיה כצלוחית
של פוליטון מגולה שריחה נודף  , עד אשר תולדתו נקבעה יחד עם תולדות הדור
כלו, ורשומו ניכר הרבה בעולם העברי, עד אשר כל שנשכיל לדעת מדרכיו,
תכונותיו, פעולותיו ומשאת נפשו, יהיה לנו ג"כ עסק בללי ההולך ומשתלב עם
יתר חזיונות החיים שבדורנו ; באופן הראוי להשתמש בהם ג"כ לקו המדה, איך
להתהלך לימים הבאים עם הכחות הגדולים של אנשים רבי עלילה וגדולי הדור,
באופן שנוכל לקבל מהם תועלת כללית, ואיזה המה הנם הדרכים ששמים מעצורים
לפעולות גדולות היכולות לצאת מתחת יד אנשי שם, אם לא תקלקל הסביבה מקרוב
ומרחוק את מאויי לבבם, ואת אדיר חפצם להטיב לעמם, במצב החמרי והרוחני.
עליזים וטובי לב התפתחו הילדים הנפלאים בכשרונותיהם, חחת השפעת אביהם
הגאון החסיד ז"ל, שדאג הרבה לחנוכם. מקור שמחת נפשם מצאו באהבת התורה,
במדות טובות, ועבודת ה' מאהבה. עיון ההלכה בעמקי הסוגיות נתן להם מזון שכלי
מבריא, האגדות, המדרשים וכתבי הקדש - מזון מוסרי, החידוד הפלפולי מזון
אסתתי  , עד שמצאו את צרכיהם הרוחנים כולם ערוכים לפניהם, ויתענגו משולחן
המלא דשן של תורת אביהם ז"ל הגדולה והרחבה. אמנם עוד בילדותם מתה עליהם
אמם הרבנית  החסידה ז"ל וימסרו תחת עול אם חורגת, שלא מצאו נחת. אבל
שמחתם בתורה ואהבתם אותה, הנעימה את מרירות מצבם הביתי ויעשו חיל בתורה,
ועוד, באביב נעוריהם כבר חברו ספרים יקרים במקצעות שונים בבקיאות וחריפות,
ספרים כאלה שיש להם גם היום ערך נכבד, והנם בכתובים.
  האהבה,  המפתחת את הנפשות העדינות ומכשירתן להרגשת המוסר היותר
עדין ומרומם, הרגש האדיר הזה, שהוא באמת נושא הקדושה, התפארת וההוד,
שהמין האנושי אמנם מתגעגע עליו, אבל לא יכל עדיין להכירו בעצם טהרו, רעננותו
וטבעיותו, - השירה הנשגבה והקדושה הזאת לא תוכל להאמר כ"א עם המילוי הגמור
והשלם של החיים, החמריים, המוסריים, והשכליים, לכל סעיפיהם, שרק אז יוכל
האדם להתנשא אל אותו החופש המוחלט, שנטיותיו הנפשיות ילכו במלא עזם
ותקפם, ובפרשן כנפיהם, אל מלא רוחב החיים לכל צדדיהם, לא ימצאו שום מעצור
ומכשול .  החזיון הנפלא הזה מתגלה ברגש הדת הכללי, האצור בטבע הנפש
האנושית, אשר רק כשהצבור האנושי ימלא כח ועז, הכרה ודעת נפש, לסלק מעל
הרגש האמיץ הזה, (שהוא הכח היותר פועל בחייו הכלליים ורודה ג"כ מאין מעצור
בחיים הפרטיים), את כל מכשולי הדרכים העוצרים בעדו, ומכריחים אותו, לנטות
לצדי צדדים, רק אז יופיע בהדר גאון נשמתו הפנימית, - היא האהבה האלהית
המחיה אותו, זאת המדה שבצביונה הרומנטי לא יוכל האדם לשאוב ממנה מים
טהורים, כ"א בשעה שהתרפא העולם החמרי, המוסרי והשכלי, מכל תחלואיו. אבל
בזמן המדוה והירידה, "שאין כל העולם כולו כדאי כיום שנתן בו שיר השירים
לישראל, שכל הכתובים קדש ושיר השירים קדש קדשים" .  כל זמן שהאהבה
האלהית, שהיא הנטיה היותר חפשית והנצחית של רוח החיים, לא תוכל להיות
חיה בלבבות, מפני זוהמת הבערות והרשעה הממלאת את כל החלל שבלב, לא
תוכל האהבה הטהורה למצוא מעמד כדרכה, אפילו בפינה אחת שבחיים, והיא
מוכשרת תמיד לקבל טומאה, ולשקוע בבוץ החלאה והכיעור, ובעמק המהומה
הנפשית והרשעה.
  לפני חשכת ימי הבינים, כשהיה העולם, אמנם לא כ"כ נאור בכללו, אבל
רענן וטבעי, התגלתה האהבה גם בנטיה ליחש האלהי אל האדם. האדם שהיה חזק
ואמיץ, אבל ג"כ פראי ומסור לכח דמיונו החזק, נשאר לו לפלטה מכל החזיון
הכולל והרחב עד אין סוף של האהבה האלהית, שבמקורה החפשי שברוח האדם,
רק האהבה החלקית אל הטבע המורגש לבדו, וזה הספיק לתן חומר לשכלל את
יצרא דעבודה-זרה בכל שרשיו וגזעיו, ענפיו יונקותיו ועליו, עד אשר ראינו
תוצאותיה של האהבה האלהית, כשירדה ממעלתה לבלע ולהשחית, כמו שאנו רואים
גם עכשיו כל החזיון של האהבה הרומנטית המצויה בחיים כשהיא משרכת
דרכיה. בטהרתה נתגלתה אמנם האהבה האלהית בישראל, בכללות האומה, רק לזמן
מצער, לתקופות מופסקות, בעצם טבעה וביחידי הסגולה הנביאים ושרי קדש, עד
זמן הפסק הנבואה, התלויה בכח האהבה האלהית במלא מובנה, בצורה דילוגית
בשרידי דור דור. "נפשי אויתך בלילה, אף רוחי בקרבי אשחרך"  , "צמאה לך
נפשי כמה לך בשרי בארץ ציה ועיף בלי מים, כן בקדש חזיתיך לראות עוזך
וכבודך" .  השכינה היתה שרויה בישראל כללות האומה חשה והרגישה את האהבה
האלהית בכל תענוגיה, ומוכשרת היתה לחוש את כל עזה ג"כ בכל סעיפיה הפרטיים
שבחיים, בעצם תומם, עם כל שלל צבעיה הבהירים המרהיבים לב ונפש, מבלי
להשביתה מטהרה ע"י רפיון החומר והרוח, "בכל דרכיך דעהו"  , עד אשר השלילה,
הסרת הרגש של האהבה האלהית מתוך הנפש, זה היה דבר נמנע ובלתי טבעי
כלל לישראל. אפשר היה אמנם להחליף ולהמיר את הרגש הקדוש והזך, הנובע
מאוצר החיים ומקור האמת, ברגש טמא הדומה לו בצורתו החיצונה, באהבת אלהים
אחרים. "בגדה אשה מרעה, כן בגדתם בי בית ישראל" .  אפשר להשביר צמאון,
גם במים זכים וצלולים, גם במים דלוחים ומעופשים. "היעזוב מצור שדי שלג
לבנון, אם ינתשו מים זרים קרים נוזלים" .  "אותי עזבו מקור מים חיים לחצוב
להם בארות בארות נשברים אשר לא יכילו המים"    כשיקום נביא או חולם חלום
להדיח את העם מאחרי ד' אלהיו, א"צ להגנהו מאויב מסוכן זה, לא התחכמות ולא
פילוסופיא, לא הגיון ולא מחקר, כ"א "כי מנסה ד' אלהיכם אתכם לדעת הישכם
אוהבים את ה' אלהיכם בכל לבבכם ובכל נפשכם"   , האהבה הרעננה היא תביא
עמה את כל מכשיריה לכל עת הדרוש, כמו שאהבת החיים, שבכלל החיים ובאדם,
מפתחת את כל דעת וכל כשרון לסול דרך סלולה לפני זרם החיים שיוכל לרוץ
ארחו. "אנכי ד' אלהיך אשר הוצאתיך מארץ מצרים" .   האמת המוחשית, ההגיונית,
ההרגשית, וההיסתורית הזאת איננה צריכה כ"א לפנות לפניה את דרכה הטבעי
מכל עוצר, מבלי למלא את הצמאון העמוק לאלהים חיים, באלהים אחרים. "לא
יהיה לך אלהים אחרים על פני" .   החולשה של החיים, שיתנודד האדם כצל,
ויהיה אפשר שימצא אדם שיהיה "דומה כמי שאין לו אלוה"   , דבר זה אין הטבע
הבריא נותן אותו כלל, ע"כ לא ימצא לעולם, בכלל המין האנושי, ולא ימצא ג"כ
בכללות איזה קבוץ לאומי קבוע. השלילה והכפירה היא רק שאיפה רפה של בטלנים
ואנשים חולים, בעלי מומים בגוף או בנפש, וברב בשניהם יחד, שחפץ החיים והבריאות
עצמה מתעבת אותה ובורחת מפניה, כמפני כל מחלה מאוסה, על כן לא תמצא מקלט
לה בחיים מסודרים וקבועים של כל אומה ולשון. אבל כדי לפתח את האהבה האלהית
בתכלית שלמותה, ולהכניסה כולה באוצר החיים האנושיים, בחיי הצבור והיחיד,
בחיי החברה והלאומיות, כדי שתחיה את חיי האהבה במלואם ,בעולם, זאת תוכל
עשות רק כנסת ישראל כשתשוב אל טבעה ואל רעננותה, "ואהבת את ה' אלהיך
בכל לבבך ובכל נפשך ובכל מאדך" .  אז תשים נשמה חיה ומאירה ברגש הדת
הנרדם, אשר מאז שבטל יצרא דעבודה זרה   , נסתלק כח החיים הרענן של יסוד
האהבה האלהית מן העולם. כח האהבה האלהית, ככל כח טבעי בלתי מעובד שבנפש
האדם, צריך הוא ללמוד של פיתוח וכשרון עבודה. פיתוח האהבה האלהית תלוי
ודאי בדרישתה של תורה, בכל מילואה לכל צדדיה, "ואהבת את ה' אלהיך בכל
לבבך ובכל נפשך ובכל מאדך, . . . כיצד אוהבים את הקדוש ברוך הוא,
תלמוד לומר והיו הדברים האלה אשר אנכי מצוך היום על לבבך, . . . שמתוך
כך אתה מכיר את הקדוש ברוך הוא ומדבק בדרכיו"  , ומתוך כשלון כח
המוסרי, שלא היה אפשר לישראל לקבל רוב טובה של החיים הבריאים
והטובים, עד בא "יום חבוש ד' את שבר עמו ומחץ מכתו ירפא", היה
הכרח למעט צביון החיים מיסודו, הפראי הטבעי, לבטל יצרא דעבודה זרה, שאמנם
הי' "כגוריא דנורא בבית קדשי הקדשים"    ; הכח הרענן של האהבה הכללית
לאלהות, שעמד על טבעו החזק, ממנו לוקה היסוד לעבודת הקדש, בהעלותו עד
מקומו ושרשו ועד תעודתו במציאות החיים הכלליים. אבל מאז אבד כח החיים של
האהבה את ערכו הטהור, הרומנתיקה עם כל סעיפיה לא תוכל עוד להחזיק מעמד
בטהרתה, "מיום שחרב בית המקדש ניטלה... וניתנה לעוברי עבירה"   , ובזה נטו
קו שחור אחד על רוב הספרות הרומנטית מולדת זמן המחלה האנושית, שהיא
מוכרחת להמשך עד אשר "ישמע בערי יהודא ובחוצות ירושלים... קול ששון וקול
שמחה קול חתן וקול כלה קול אומרים הודו את ה' כי טוב... כי אשיב את שבות
הארץ כבראשונה" .   לו היתה ההשפעה הדתית של ישראל באה בעולם בזמן
שהיתה האומה חיה בטבעה המלא חיים בתוכה פנימה, אז לא קבלה עליה התכונה
הדתית של אותן אומות העולם, שרוב עמנו שרוי ביניהם, את אותה הצורה החשכה
והעצובה, המצמקת את החיים ומקצרת את הנפש, ולא השפיעה ממילא פעולה חוזרת
ג"כ על תכונת ישראל בעת הגלות והפזור בין העמים, ולא גררה אחריה כל אותן
המדות הרעות הנגררות מקדרות הנפש ועצבון הרוח, בפרט כשהוא מתעטף בלבוש
של קדושה ואלהות, ולא יכלה להסב עליה את כל ההתקוממות הכללית, על כללות
רגשי הדת וכח האמונה הדתית, שהוא ביסודו כח החיים המוסריים לחיי הרוח
הבריאים, מצד השפעתו מהאהבה האלהית הרעננה והטהורה, ולא חזרה פעולה רעה
זו ג"כ על ישראל, מצד החיקוי לאומות העולם. אמנם ההשפעה הדתית כלפי אומות
העולם החלה בשעה שבישראל כבר בטל יצרא דע"ז, "ואהבת את ד' אלהיך בכל
לבבך"' שפירשוהו חז"ל "בשני יצריך"   , לא היה יכול להתקיים במלא מובנו. הבית
השני לא היה בנין מלא וקיים, "ואכבדה חסר ה"א"   , היה חסר שכינה ורוה"ק,
האש-של-מעלה לא היתה פועלת פעולתה בפועל, לא היתה "רבוצה כארי"    ו"מיהוה
הוה סיועי לא מסייעא" .  וכיון שמהיסוד, מקור המחצב, כבר נטל כח החיים
המלאים, אבמחשכים הושיבני כמתי עולם"   , לא היתה עת ללדת בנות חדשות,
ומצד הכח הפנימי של האומה נאמר "רני עקרה לא ילדה   רני כנסת ישראל
שדומה לאשה עקרה שלא ילדה בנים לגיהינם כותייכו" .   אמנם מאת ד'
היתה נסיבה שסייע הקב"ה בידי אותם שקפצו לדחוק את הקץ, לעשות את כנסת
ישראל בעל כרחה ל"תלמיד שלא הגיע להוראה ומורה" שעליו נאמר "כי רבים
חללים הפילה"   , עד שקבלה הדת הכללית בעמים רבים אותו הצביון, הרועד
והחלש, שאיננו יכול להתגבל יפה במרחב החיים הבהירים, ואיננו יכול להכנס
כ"א בצורה של נזירות חשוכה, שהיא פחותה בכחה להלך עם החיים מכל מין עבודה
זרה. ועל אלהי אבותיו לא יבין, ועל חמדת נשים ועל כל אלוה לא יבין, כי על כל
יתגדל   , אמנם כשישראל מתרומם לשאוב ממקורו, מקור מים חיים, למרות כל
מצבו החולה הוא מוצא את שמחתו ואשרו, ומרכס את כל מהלך חייו ע"י ההוה
מהעבר אל העתיד הרענן והמובטח, "ושאבתם מים בששון ממעיני הישועה"  ,
ותרגומו "ותקבלון אולפן חדת בחדוא מבחירי צדיקיא" .   אבל כשהוא פונה אל
אותה הצורה שכללות האמונה הגיעה לה אצל אותם ששאבו בתחלה מבארו, מכלי
שני או שלישי, ובשעה שמעינו כבר נרפש ונדלח כמעט מפרסות חזיר מיער, מה
יחזו כל שואפי דעת וחיים, - תרדמה ואימה חשכה, אין חיים ואין שמחה, אין
הוד ותפארת. על כן עליו לשוב למקורו הטבעי, להפריח כל רגשותיו ממקורה
של תורה על פי אותה הטבעיות של האהבה האלהית הטבועה בנפשו, ולהיות בטוח,
שאותו העז האלהי אשר מלא את נפשותינו מאז עצרנו להיות לעם לד' אלהים חיים,
כשנשכיל לפתח את הרגש הקדוש והטהור האלהי שברוחנו פנימה, כשנשחרר את
נשמותינו מהעבדות של הפנטיזם השלילי, שהוא חוץ לטבע האדם בכלל, וחוץ
לטבע עמנו עם קדוש בפרט, ונבקש לנו את כל הדרכים המרחיבים בנו, בכללנו
ובפרטנו, את היכולת לכח האהבה האלהית החיה והבריאה, שהיא אור העולם,
לשוב עלינו, אז נמלא עז וכח ד' יחיינו, לראות חיים בארץ חיים .
  הגעגועים לחיים בריאים וטבעיים, שבעצם הנם אחד מהמסיבות הראשיות
המביאות את רגשי הקדש בלבו של אדם, הם נתהפכו בתקופה האחרונה לכלי קרב,
על מושג הדת והאמונה בכלל. הדעות השליליות נקבעו בין העמים המושפעים
מיסוד תורת ישראל, יחש הקורבה הדתית מצד השורש והגזע הרוחני, כתבי-
הקודש, גרם שהתחלואים של רפיון הרוח והשלילה נכנסו ג"כ לגבול ישראל, ע"י
הכושלים והנמהרים שבנו, שמצאו לנכון להם לחקות את הדעות החולות של
האומות שהם מתערבים בהם ; ההתקוממות גרמה שנאה כבושה לרוח הדת בכלל,
והשנאה הולידה מאסה של תורה, ומתוך ההתרחקות המעשית והלמודית נתערבבו
המושגים ביותר. אבל כל הוגה דעות, הרגיל לרדת לעומק כל חזיון שבחיים
במתינות, מכיר הוא שמצב השלילה והכפרנות איננו מצב טבעי, וממילא איננו
מצב קבוע לרוח האדם, כ"א הוא כמו מעבר, למצוא את היסוד החיובי ביותר בהירות
ממה שהרגישו עד כה, "ונגלה כבוד ה' וראו כל בשר יחדיו, כי פי ד' דבר" .
  והנה שינתנו לעולם מושגים דתיים בריאים ורעננים, מלאים אמת ומוסר,
וצרופים מקדרות הנפש ועצבון הרוח, שמביא עמו כל אותה המכשלה שסבבה עד
כה, אי אפשר להיות באופן אחר כי-אם שיבוא הדבר לידי כך, שתחת אשר שאבו
העמים את יסודות דתיהם ממקור ישראל, בשעה שהאומה עצמה כבר היתה
מדולדלת, ומצבה הרוחני והחמרי היה אז כבר חולה ומדולדל, יבאו לשאוב ממנה
ביותר בירור בשעה שתהיה שלימה ובריאה. והנה בה בעצמה, אע"פ שלפי מצב
החולשה והחולי היה נראה לסוקר סקירה חיצונה כמו ענן עצבון פרוש על האופק
הדתי שלה, לא היה זה באמת כי-אם כעב ענן העובר על פני החמה הברה בשחקים,
והגורם לזה הוא האסון הלאומי, אבל יסוד החיים והרעננות מונח הוא ביסודה של
דת קדשנו, מפני שיסוד האהבה האלהית, ע"פ מושג האלהות היותר נשגב ומרומם,
הוא טבעי לה, רק המקרים החצונים סבבו להרחיקה מבית חייה. "כי מי גוי גדול
אשר לו אלהים קרובים אליו כד' אלהינו בכל קראנו אליו"  , רק "כי אם עונתיכם
היו מבדילים בינכם לבין אלהיכם"    ע"כ היא נמצאת במלא עזה אצל צדיקי
הדורות בישראל. אמנם אצל אותם העמים, ששאבו ממקורה דוקא בעת הדלדול
והחלי הלאומי הכללי, נשארה חולשת הרוח ואי ההתאמה אל החיים הבריאים למום
קבוע ברגש דתם, והעז והצהלה איננו נמצא בהם כי-אם לפי אותו הערך הפנוי
מהשפעתו עליהם, - שהטבע הבריא בעצמו מוכרח הוא להתקומם עליו. א"כ זאת
היא חובתם של ישראל עכשיו, בעת התעוררות החפץ באומה לחדש הכחות הלאומיים,
לשאוף ג"כ לחדש את כה ההשפעה הראשונה, שיצאה ממנה לעולם ברפיון כח
ודלדול ובהתנגדות החיים, - באמץ רוח ובגבורה והסכמת החיים. מובן שהצעד
הראשון הוא לגרש בתחלה את רוח השלילה, המפקפקת מרפיון לב, מגבולה הפנימי,
להרים ברמה את דגל גאון שם ד' אלהי ישראל בקרבה, לחדש את רוח הרגש הדתי,
על מבוע אהבת אלהים הטהורה, המחוברת אל החיים, המיוסדת על האמת
ההיסתורית, המורגשת והמבורות כנכון היום .   וזוהי הנשמה של "הציוניות"
שהיא מוטלת עדיין כגולם בלי רוח חיים. אז תחליף האומה כח לשוב לקדמת
נעוריה וימי כלולותיה   , למען ילמדו ממנו בהמשך הדורות כל העמים הנאורים
איך לטהר את מושגיהם הדתיים שכבר קנו להם, ושהם עתידים לקנות, באהבת
ה' הצרופה המלאה חיים ועז, לפי המושג החי של התולדה החיה, שיסודה יהיה
לעולם ההיסתוריא ,הישראלית האלהית וסעיפיה הרחבים שלצד האנושיות. אבל
לא באורה דבר מת ועבר מן העולם, כאותו הסגנון ההוה שלהם, שלא השאיר להם
רק שרידי קברים לבד, כי-אם דבר רענן חי וקים לעד ולעולמי עולמים. ואומה
בעלת אמונה חיה ומתאמת עם החיים, היא משכלת יפה ג"כ את החיים הרוחניים
והנצחיים, אבל לא יקומו כעת להיות פורחים ועולים, לרגלי ההשקפות החיות
בעולם הכללי, מושגי מוסר ודת קדש שאין הם בסיס בעולם החי. ודבר זה אין כל
העולם כלו מוכן למצוא כי-אם בישראל, בודאי דוקא כשהוא יהיה חי באמונתו,
על אדמת הקדש שהיא עבורו ארץ חיים. אותה ההכרה הנאורה מוכרח הוא כל
העולם הנאור סוף כל סוף להכיר, ובסבר פנים יפות, שרק זה הוא האמצעי האחד
שיצילם מכל מבוכה פנימית, חברותית ורוחנית, על כן דוקא לעת כזאת, שרגש
הדת נפל אצל כל העמים, עלינו להתתזק להכניס בעצם שאיפת בניננו את תחית
תורתנו הקדושה, בהסרה שאיננה שוה לכל דת גרידא, כפי אותו המושג הרגיל
אצל כל העמים, כי-אם בשם בלבד ; אע"פ שהיא ודאי נותנת לנו כל מה שהאדם
יכול לבקש מן הדת באופן היותר קדוש ונשא עדי עד. כי המובן הכללי של תורתנו
הקדושה הוא כח החיים הטבעיים שלנו, הכח הלאומי המלא עפ"י טבענו וצביוננו
בתור "ממלכת כהנים וגוי קדוש"   , מקודש בקדושת אלהים אמת אלהים חיים
ומלך עולם, שהוא רחב לאין סוף מכל מושג דת הרגיל והאמור בעולם. אז כשנחיה
בקרבנו את האמת הזאת הגדולה, נביא את התחיה הלאומית למטרתה ונשריש בה
צמיחת קרן ישועה. "כי הנה התושך יכסה ארץ וערפל לאומים, ועליך יזרח ה' וכבודו
עליך יראה, והלכו גוים לאורך ומלכים לנגה זרחך"   , "וראו גוים צדקך וכל
מלכים כבודך, וקרא לך שם חדש אשר פי ד' יקבנו, והיית עטרת תפארת ביד ד'
וצניף מלוכה בכף אלהיך"   , "כי כאשה עזובה ועצובת רוח קראך ד' ואשת
נעורים כי תמאס אמר אלהיך" .   "כי בועליך עושיך ד' צבאות שמו וגואלך
קדוש ישראל אלהי כל הארץ יקרא" .
 האהבה האלהית הטבעית, המתאמת עם דרכי החיים, נתגלתה תמיד בישראל
 ביחידי סגולה, אפילו בזמנים היותר מרודים .  לדוגמאות פרטיות, המסמנות את
 צביון הכלל, נוכל להשתמש במעשיהם של צדיקים והלך רוחם.
   האחים הנפלאים הללו, שאנו עסוקים ברשימת תולדתו של האחד מהם, היו
 מטבעם מוכשרים לרגש האהבה שהתפתח בהם הרבה לרגלי אהבתם הנפלאה איש
 לאחיו, אהבת דוד ויהונתן, שרחוק למצא בעולם אהבה קדועוה כמותה. הם היו
מתיתשים זה לזה ממש כנפש אחת המחולקת בשתי גויות. השיווי הנפלא בין
תכונותיהם כמו גם בצורתם החצונה היה כ"כ מתאים ונפלא, עד שבהרבה פעמים
היו מכירים איש מחשבות אחיו בלי אומר ודברים. הקדושה והחסידות הטבעית
היתה בהם גדולה ועצומה, עד שחוט החסד והטהרה היה משוך עליהם תמיד
וימשך אליהם באהבה רבה לב כל יודעיהם. לרגלי נשואיהם נפרדו האחים האהובים
במרחק מקום זה מזה, ר' צבי יהודה ז"ל נקבע בטעלז ור' אליהו דוד ז"ל בפוניביז,
   שתי הערים היו מערי המרכז לההשכלה הזמנית אז בזאמוט אשר ברוסיא,
ההשכלה שהיתה חמושה אז, כנודע, בגבורת השלילה, התקונים בדת וההתבוללות
שהיו מסובכים זה עם זה, והיו צריכים מאד לכחות רוחניים כבירים ומושכים את
הלב, מצד הנאמנים לשם ד' אלהי ישראל, לתורתו ולעמו, שיעמדו לעומתם, זה
לעומת וה, כחות מחייבים ובונים, נגד כחות שוללים ומהרסים. אמנם לא רק
מהלוחמים בפועל תצא העזרה העקרית, בעת מלחמת הרוחות ותסיסת הדעות.
לא כל כך מכתיבת מאמרים  שהם מריחים ריח מלחמה, כי-אם מנצחון של הקדועוה
המוסר והצרק המתגשם בחיים ובמעשה. חכם גדול אחד גאון בתורה, צדיק במעשיו
וישר במדותיו, יפעול במהלך חייו ובהשפעתו, היוצאת ע"פ רוב דוקא בלי שום
כונה מצדו, הרבה יותר מאלפי מאמרים ודרשות מלהיבות. אמנם ראוים הם
המכשירים להתקבל בתור כלים עוזרים, הכח הספרותי והשפעת הדרשה ראוים
הם תמיד להיות מתלוים אל השפעת החיים עצמם ולהיות גם כן עולים ומתפתחים
באותה המדה הנאותה לשכלל את החיים, להכשיר את הלבבות, לישר את העקמומיות
שבהם ולטהר את הדעות ואת המדות, לכון לבן של ישראל לאביהם שבשמים, אבל
כח ההכרעה צריך שיהיה תמיד בסגנון החיים עצמם. ע"כ ידע ישראל מאז, כמה
גדול הוא ערכה של תורה וערך תלמידי-חכמים וצדיקים מצד עצמם, בהמצאם
בסכום מרובה היותר אפשרי באומה, כי הכיר בהרגשה נאמנה כמה הספרים החיים
הללו מחיים את רוחו, מטהרים את נפשו ומעוררים את כהותיו, "אני חומה זו
תורה ושדי כמגדלות אלו תלמידי-חכמים" .
  כל סכסוכי הדעות שבמין האנושי, בכל עם ולשון, בפרט, ובישראל בפרטי
פרטות, עומדים ביסודם רק על הבסיס המוסרי. הכל יודעים שהחכמה והכשרון
הם מתיחשים אל היכולת, לחזק ולהאדיר את היכולת השכלי או את היכולת
המעשי של האדם. המוסר אמנם עומד הוא לתקן את הרצון האנושי שיחפוץ בטוב,
והנה אם יגדל היכולת האנושי על אחת שבע, אם רצונו הטוב לא יתפתח, ע"פ
ההדרכה של המוסר השלם, אז הלא רבוי הכחות יועילו רק להותו .  האהבה
העצמית, כשמתגברת למעלה ממדת היושר, באבדן המוסר ואותה האהבה בעצמה.
מאין לה מעמד הגון בחיים הרותניים והנצחיים, היא משתפלת והולכת, לחפצים גסים
וכעורים, היא מוכרחת להכביד את חיי האדם בכללו באותה המדה שיכלתו יגדל,
ולהפך עם המוסר הטוב, המביא אצילות הנפש רוממות קדושה ואהבת הבריות,
יכול הוא האדם לסדר גם את אותם הכחות המועטים הנמצאים ביכלתו הדל,
באופן המביא טובה וברכה רבה לו ולעולם. אמת הדבר, שהטובה הכוללת והשלמה
ודאי תבא דוקא מהתחברות השלמה של מילוי שני הכחות היכולת והרצון בתכלית
טובם, ובהתחברם יחד והיו לאחדים ככל הכחות המתגלים לעינינו במרחב הבריאה,
שהם מתאחדים במקורם, וכל אשר יוסיף האדם דעת כן יכיר ביותר אחדותם של
הכחות המתגלים בסגנונים שונים. "אי בעו צדיקי ברו עלמא" .  זאת היא השקפה
היותר אדירה לאחדות השלמת היכולת והרצון, בתכלית הגודל בשכלול האדם.
אבל הכח הגובר בכל הדרך המתמדת של התפתחות ועליית האדם ממדרגה למדרגה,
מדור לדור ומתקופה לתקופה עד סוף כל הדורות, למרות הנסיגות הנמצאות
בינתיים, הוא כח המוסר והצדק [הרצון] שהוא יקיים ויפתח גם את החכמה
והכשרון [היכולת], "על עמוד אחד העולם עומד וצדיק שמו" .
  ע"כ התקוממות הכפירה, כשקמה בעולם בכללו, ונשתרבבה   אח"כ בתור
מחלה בלתי טבעית בישראל, לא היתה יכולה למצוא מעמד, אם לא ע"י החסות
של איזו זכיות מוסריות, שאין להן מקום כי-אם ע"י מגרעות ורפיונות מקריות
שבנושאי הדעות החיוביות, והם הקימו איזה בסיס ג"כ להכפירה הבאה בתביעות
מדעיות. שתיהן יחד מתפרנסות רק משטחיות ההבנה המדעית והמוסרית, ורק
 ברבות הימים, ונתרחבו הדברים, נתהפכה הספרות הכפרנית כאילו יכולה היא
להיות ג"כ ספרות מדעית, מה שאין לה מקום לזה לפי תכונתה, שאיננה עם כל
פשוט טלפיה   כי-אם ספרות מוסרית של פנטסיה מקולקלת. מעולם לא עלה על
לב גדולי המחשבה שבמין האנושי, אפילו מהנמנים על הכופרים כאפיקור היוני
בעצמו והדומים לו, לחשוב שהם יכולים לצאת בזיון מדעי על הכרת האלהות
מצד עצמה, כי-אם על "דעת אלהים בארץ"   דהיינו על ההשפעה המוסרית
שהלמודים האלהיים משפיעים, שהיתה לדעתם לרעה למין האנושי ולמועקה
לההתפתחות המוסרית והטבעית שלו ; וזה איננו רחוק מן האמת, ביחש לרוב
האומות, שאין דעת אלהותם הכהה והרפה ראוי להיות יסוד הויתם וקיומם, ואיננו
להם טבע קיים ונושא לאומי. אבל לא כאלה חלק יעקב. אם אנו מוצאים מגרעות,
בחיינו, שנדמה לנו שבאו ע"י השפעת התורה, בדרך ישר או מסובב, אנו יכולים
מיד להגיע  להידיעה הברורה, שהדבר תלוי רק באיזו הבנה משובשת מצדנו בתורה,
או בסיבה מקרית, שלפעמים הביא המצב להכנס באיזה חסרון כדי להנצל מחסרון יותר
גדול ומהרס, שהיה צפוי לבוא מבלעדיו ; שבשעה שלא נמצאת באומה ההתגבהות
להריסה ולשלילה, המחרבת את כל יסוד קיומה החמרי והרוחני, נקל הדבר מאד
לתקן שימעטו הכרחים כמו אלה, מדור לדור, והדברים מתישרים מאליהם במנוחה
ובקדושה. עכ"פ הכפירה המוסרית היא לעולם היסוד לבנין הכפירה המתדמה
למדעית, שאין לה כל יסוד מצד עצמה. ע"כ כל מה שישפרו מחזיקי תורה ובעלי
אמונה יותר את מעשיהם ומדותיהם, כן תתמעט הכפירה המוסרית בטבע, וכפי
ירידתה כן תרד תולדתה המדעית "ועולתה תקפץ פיה"   , "ונשגב ד' לבדו ביום
ההוא" .   דבר זה אנו רואים בחוש, למשל כל בר דעת יודע שאין ענין כלל
לקיום האמונה, לא בכללות היסוד האלהי של דעת השי"ת בעיון ,ולא מצד קדושת
התורה במעשה, לאיזה מצב של ידיעות תכוניות   , או גיאולוגיות, ובכלל אין
יחש לתורה בעצם מצד הנגלה שבה, כי-אם לידיעת האלהות והמוסר וענפיהם
בחיים ובפועל, בחיי הפרט, האומה והעולם, שבאמת הידיעה הזאת, שהיא נזר
החיים כולם, היא יסוד הכל וכוללת הכל. אבל לצורות של ידיעות מחקריות
ותושיות, ומהם נצוצים קלים לגבי הדעה הכללית של דעת האלהים וקדושת החיים,
אין שום הבדל ביחש לדברי תורה, ואין שום הפרש, למשל, בין דעת בתלמיאוס
לקופרניקוס וגליליי ועוד ועוד, גם מכל החדשות שבחדשות שישנן ושיוכלו לצמוח,
וכן לכל הדעות שהולכות בדרר המחקר והדרישה מזמן לזמן. כבר מפורסם למדי
שהנבואה לוקחת את המשלים להדרכה האנושית, לפי המפורסם אז בלשון בני
אדם באותו הזמן, לסבר את האוזן מה שהיא יכולה לשמוע בהוה, "ועת ומשפט
ידע לב חכם"  , וכדעת הרמב"ם וביאור הרש"ט במורה נבוכים סוף פרק ז'
משלישי, ופשטם של דברי הירושלמי שלהי תענית לענין קלקול חשבונות של
תשעה בתמוז .   והאמת המושכלת מעמקי תורה היא נעלה ונשגבה עוד הרבה מזה,
מפני שהציורים האנושיים איך שיהיו ביחס אל צורת המציאות ודאי יש להם
ג"כ מהלך מיוחד בהתפתחות האדם במוסרו, ויתר  תעודותיו  הרמות,  לדור ודור
לפי  ציוריו  שהם הולכים ומתחלפים, להתאים הכל למטרת הטוב הכללי וחסד
אלהים עולם ועד, והמושג הפנימי שהוא דעת אלהים הטהורה ,ומוסר המעשי
והשכלי זהו קיים לעדי עד, "אנן חציר העם, יבש חציר, נבל ציץ ודבר אלהינו
יקום לעולם " .
   ולולא השנאה שהולידה ההנהגה הרעה של הקתוליות, למשל, שהתפארה
באמונה באלהות ובקדושת כתבי הקדש, בהנהגתה המוסרית הרעה בלבבות, בעלי
תרבות חפשים רבים, וכן יתר האמונות המקדשות את כתבי-הקודש בהנהגותיהן
הרעות ביחש להמוסר האנושי בשם האמונה, לא היה עולה על הדעת כלל להונות
את האמונה ע"י השיטות החדשות, לא העוברות, לא ההוות ולא העתידות, כי
"הלא כה דברי כאש נאם ה', וכפטיש יפוצץ סלע"  , ומתחלק לכמה נצוצות, כן
דברי תורה מתחלקים לכמה טעמים   , ודברה תורה כלשון בני אדם   בהוה. וק"ו,
שהרבה מאלה החדשות אינן אלא השערות, ודעת האלהים היא אמת הגיונית
ונצחית ברורה, ומחוורת בעומק טבע הנפש המשכלת, וקדושת התורה בכללה,
ממהלך האבות, יציאת מצרים, וישראל לכל התולדה הגדולה שלו, שכל מצותיה
של תורה השמעיות ביחוד סמוכות עליה, ושואפות לתחייתה, היא אמת היסתורית,
שאיננה יכולה כלל להיות נדחית ונקלשת משום השערה וידיעה מדעית שבעולם,
רק יכולה היא להתחשב עמהם לסמן את מרכז ההבנה האמתית, שכבר מנוסה היא
תורה"ק לצאת לעולם בזר נצחון ע"י כל מה שנראה נגדה ועוד כתוספת נצח והוד,
"ואפילו מלאד המות מסר לו דבר" .
   זהו מעט מהרבה ממה שנוגע להכפירה הכללית, שהפגיעה אפילו את אוה"ע
מצד יחוסם לכתבי הקודש, וקל-וחומר שלא היה מקום לשום כפירה למצוא מקום
בישראל. לא-מבעי כפירה מעשית, לעבור על דברי תורה ודברי סופרים ולפרוץ
גדרות עולם, בעזיבת מורשת אבות, שאין זה מן המוסר כלל, ואין הדבר תלוי
דוקא בדעות נאצלות. תדע שהרי אנחנו מקיימים באהבה מנהגי ישראל שאנו
יודעים שלא נצטוינו בהם ע"פ שום נבואה, והכל מפני חבתה של אומתנו, אהבתה
וכבודה החביב עלינו, בחבה של קדושה אלהית עליונה. וכן כל מצות חכמים שאנו
מקיימים, היסוד העקרי שלהן היא קבלת "הגוי כולו", שהיא כבוד האומה 'והשפעתה
ההיסתורית הניצחית האלהית החביבה, שכל מה שהיא יותר מתעתקת    היא
יותר מתחבבת ומתגלה בתוכה יותר הרצון והצביון הכללי של האומה בכללה. ואע"ג
"דאסמכנהו רבנן על לא תסור"    מ"מ היסוד הברור הוא קבלת האומה, כמפורסם
משום דאיכא "הגוי כולו" דוקא   , היינו שנתפשט הדבר ברוב ישראל. .ושיטת
הרמב"ן    נודעת שאין לאו דלא תסור שייך בעקרו לדברי סופרים ממש, ומ"מ
הם חביבים על ישראל ומתקיימים באהבה. ואותם המכירים את עז אהבה זאת
בכל לבם, הנם היסוד של האומה לעולם אפילו בהיותם מועטים בכמות, "ובשרידים
אשר ד' קורא" .   א"כ יסוד המעשי תלוי בעצם, חוץ מכל הדברים הקשורים
בתעודות העליונות, שהם צריכים לביאורים ולדעות מופשטות, שהם יותר גדולים
ואדירים מכל מה שאנו מציירים בעזה ותפארתה ובחבת כבודה של כנסת ישראל
בלבב בניה. וחסרון הידיעה ע"ד מרכז הכבד של קבלת האומה בכללה לדורותיה,
ביחושה לתורה שבעל פה, גרם כמה מכשולים ספרותיים. רבים חשבו שעיקר יסוד
הקיום לתורה שבעל פה הוא רק מה שמקובל באומה מגדולתם של חז"ל וקדושתם,
ע"כ ע"פ שאיפה  ירועה, התחילו להעיז פנים לבקר בבקרת, כמובן חצופה ומלאה
נטיות קצוניות, את ראשי הדורות אבות העולם ההם, בחשבם שבזה יהיה נקלש
כח החיוב של היסוד המעשי. ואלה לא ידעו שערכם הגדול של חז"ל ,ורוממות
מעלתם האלהית הוא דבר אמת לעצמו, והוא יכול גם לתן תבלין, להנעים ולשפר
את הנטיה ללכת בדרכיהם, אבל היסוד הקיים עדי עד, הוא רק קבלה האומה
לדורותיה בדרכי חייה, והננו רואים, למשל, שחרם דרגמ"ה במקום שנתפשט הוא
חזק ואמיץ בלב האומה כשאר אשורי תורה, אע"פ שלא היה לא תנא, ולא אמורא,
אלא מפני שנתחברה לו הסכמת האומה עכ"פ במשך הדורות, "וכל המוציא את עצמו
מן הכלל, כפר בעיקר" .   ובודאי אין קיום המעשי של תורה שבכתב מחויב פחות,
מצד יסודו הלאומי, מתורה שבע"פ ודברי סופרים, שעליהם נאמר "לא כרת הקב"ה
ברית עם ישראל אלא בשביל דברים שבעל פה"   , שיסודה הוא  החשיבות האלהית
הנמצא באומה זו, היחידה ונפלאה בזה מכל העמים, ונכלל בזה ג"כ הצד שבע"פ
שיש בכתב, דהיינו קבלת האומה בכללה ויתרונה האלהי הבולט מכל תולדתה
ומפעולתה לעין כל. וזה סותם פה כל כופר ומהרס, אפילו אותם המתגדרים
בתעתועים של-בקרת-כתבי-הקדש היותר נמהרים. וכשאין מקום להשלילה המעשית
שוב אין מקום להשלילה המדעית, שכמו שאי אפשר שתמצא בכלל האנושיות כפירה
בכלל במציאות המוסר והצדק, וכ"ז שהאדם מוצא, שלהאמין שטוב לא יהיה
לרשע המקלה אביו ואמו, נבל ושופך דם, הוא דבר נאה ומתקבל, מפני שהוא
מתאים להמוסר הטבעי הקשור בטבע יושר האדם, כן מוכרח הוא כל אדם להסכים.
מצד מבט שכלי, שכל ההנהגה שמביאה באחרית הימים שואה ומעוט כח לאומה
שלמה, בין מעוט כח חמרי, בין מעוט כח רוחני, וכן זלזול כבודה בכלל, כשהיא
יוצאת מבניה של האומה עצמם, שראוי הדבר להחשב לרמיסת מוסר, וגזל משפט,
וזלזול האמונה בישראל מביא זלזול המצות המעשיות, וזלזולי המעשים מוציאים
את הדורות הבאים מן הכלל, א"כ הם ממעטים את כח האומה ומיבשים את לשדה,
וקוצר הראות שלא להשקיף על המבט התולדתי של האומה, העבר והעתיד, הוא
שגרם אותה ההתנודדות הידועה ברוחם של כמה אנשים שהיו בני מוסר ותרבות,
אמנם רצו להשען על בינתם, והיא לעולם קצרה, לעומת מדתה של תורה, הארוכה
מני ארץ ורחבה מני ים .   שאם היו אנשים למשל אפילו כשפינוזה וריסר וכיוצא
בהם, משיגים שיש עוד במציאות אפילו רק אידיאל של אחרית ותקוה לישראל,
לשוב ולחיות חיים לאומיים, על אדמתו כימי עולם וכשנים קדמוניות, לא היו
נואשים בשום אופן מההרגשה הגדולה של המוסר האדיר, הנחמד והנעים, הנמצא
 בעומק המצות המעשיות כולן, שבאמת עיקר תעודתן הוא בארץ ישראל ובזמן
התחיה הלאומית הגמורה, אבל כמה כדאי הוא התכלית הנעלה הזה לרדוף אחריו
 ברגש מלא עז ד' של עבודת דור דורים, ,,'אף על פי שאני מגלה אתכם מן הארץ
 לחוץ לארץ, היו מצויינים במצוות, ש'כשאתם חוזרים לא יהיו לכם חדשים, ...
 שירמיהו אמר הציבי לך ציונים   , אלו המצוות שישראל מצויינים בהם"   ,
 והמאור  שבתורה ומצות היה מחזירם למוטב לגמרי. וכמה עניות הדעת יש במי
 שלא יוכל להתרומם לראות בימינו אלה את הרקבובית שבדעות החלושות שמזה
 המין, שעודן מתהלכות כצלמי בלהות, להטיל אימה על מוגי-הלב שבצעירינו,
 בעזרתם של איזה סופרים שבויי ההרגל, שאינם מכירים את עצמם יפה ואינם
 מבחינים את הסתירה הגלויה שבדעותיהם עצמם, בהיותם שואפים לתחיית האומה,
 ועכ"ז עודם מתאמצים לעשות סניגורין לדעות מקולקלות שכבר אבדו את ערכן,
 רק מפני  שקשתה  עליהם, לפי דמיונם, התשובה המעשית, מה שהיא באמת קלה
 מאד "כי קרוב אליך הדבר מאד בפיך ובלבבך לעשותו" .
    אמנם מדה יתירה של כבוד ביחש הדת צריכה להיות נהוגה בישראל מצד
 הלאומיות, אפילו מצד המבט היותר נמוך, מפני שהיא האומה האחת שנשאה עליה
בכלליותה, עכ"פ תחלה מכל עם ולשון בעולם, את דגל אחדות השם יתברך,
שהשפיע בכל אופן פעולות היסתוריות רבות עלילה בעולם, שהראתה בזה עכ"פ
כח חיים חזק והשפעה גדולה. וההשפעה שהשפיעה בזה כנסת ישראל על הדת
החיובית בכללה, כשנבא לכלל חשבון מסולק מכל נטיה, נמצא שמצדינו היתה
לעולם מדת הטוב שבהשפעה זו מרובה הרבה, ואם אותם שקשים להם לישראל
כספחת קלקלו, ,מבלי דעת איך ליהנות מאותם קרני האורה שחדרו לעיניהם
משמשה של תורה, אין אחריותם עלינו, אנחנו בצדק קוראים את שמנו על הטובה
ולא על הרעה. ע"כ צריכה היא ביותר 'כנסת ישראל להקפיד על יחוסה הדתי, שהוא
המבליט יותר את פעולתה ההיסתורית בתוכה וחוצה לה.
  אלה וכיוצא באלה הם הדברים היותר שפלים יבשים וצנומים, שהם היו ראויים
להיות נתפסים בלב כל איש מוסרי להמנע על ידי זה מפריקת עול תורה ומצוות,
וכיון שהיה המצב המעשי עומד על כנו היה רגש היהדות חי, וממילא היה נותן
את פריו עם ידיעת התורה כל אחד ואחד לפי מעלתו, ג"כ לההכרה העליונה של
האמתיות הנאצלות, שמביאות ליראת ה' טהורה, לאהבתו, ולאמונה שלמה.
  ואפילו הכפירות העיוניות, כשנדקדק בהן דקדוק מועט נמצאן כולן תלויות
בדקדוקי עניות, והם עוקרים לא רק את האמונה בתורה, רק את יושר ההגיון
והצדק הטבעי. למשל הכפירה בהשארת הנפש ובעולם-הבא, שלדאבונינו ,מבקשים
רבים להפיצה כפרופגנדה להלאומיות, בלי שימת לב שכבר קדמום הצדוקים
הראשונים, שכבר נצחנום ב"ה, גם במופת היסתורי של קיום צביון האומה, הלא
היא התקוממות לא רק על התורה. כי הלא רבים מהפילוסופים שלא היו כלל בעלי
דת חיובית, עכ"פ ביחש לאלה הדעות, ג"כ נמסרו להן בכל חום לבם, וכן הרבה
מהמעיינים היותר נאורים אפילו בימינו הם מתנשאים לדעת חיי האצילות
והרוחניות. וכמו זר יחשב, שבשם חופש הדעות יבאו אנשים מתפארים לבעלי
הגיון, להשריש דוקא, דעה הפוכה, מדרך ההשכלה הכללית וממוסר טבעי שכמותה.
וכן כל הכפירות המתיחסות לענינים הנאצלים באים תמיד על היחש של הציור
החיובי שלהם, מה שבאמת הציור האמיתי של האמונות הנאצלות הוא רק צדם
השלילי, כמו שמפורסם מדברי הפילוסופים הקדמונים, "שהשוללות במדות השם
יתברך הם יותר אמיתיות מהמחייבות" .   והגזירה הזאת של הפילוסופיא העתיקה
לא יוכלו להוסיף עליה ולא לגרוע ממנה מלא נימא, גם הפילוסופיות היותר
חדשות. למשל, הדבר ידוע כמו שאנו אומרים, שיחש החיים לשם יתברך בצורה
חיובית היא משובשת, מפני שהיא ממשכת אותנו, לציירה בצורת החיים  שלנו, וכל
כחה החיובי איננו בא כי-אם להצילנו מהשלילה של הפך החיים, והחכמה מן
הסכלות. וכן המציאות, שמציירת בנו מציאותנו האפשרית, שאיננה שוה בשום צד
למציאות האמיתית של מחויב המציאות, אלא שהיא מצלת אותנו מן המחשבה
של ההעדר. וכן כשאנו אומרים כונה ביחש השם יתברך, להנהגה ופעולה במציאות,
כבר נודע מעמקי הקבלה והפילוסופיא שהיא רק להציל אותנו מהמחשבה של
המקרה, ופתגם ראשוני המקובלים - נודע "כי כל כונה היא חסרון במכוין". והנה
כל נבון יודע איך להתנהג עם הציורים החיוביים, שהם מוכרחים להיות מצטיירים
בלבו של אדם עם לבושם החיובי, אלא שהם נעשים מיד בסיס לציורים השליליים
המופשטים שהם מתעלים עליהם, ביתרון כבוד אלהי, יתרון קדושה ויתרון מציאות,
עד שמפורסם אצל חכמי הקבלה והמעיינים מאז לקרוא בשם "אין" ו"חושך" את
התחלת המושכלות הנאצלות מצד עצם מציאותן בצורתן האמיתית. והוא הרגש
הכהה הנשגב, שהוא יקר, מצד רוממות הנושא, מכל רגש בהיר שבעולם שבנושאים
מוגבלים, "כי עמר מקור חיים באורך נראה אור" .   בעלי השטחיות שלנו נפלו
אמנם על הציורים החיוביים, המתבטאים בדבור ונכתבים בספרים, וימסדו עליהם
אמונת כפרנותם, - האין זה שחוק מכאיב לב, להרס כח החיים הרוחניים, שהוא
הבסיס ג"כ לכח החיים החומריים הכלליים של עמם, בשביל דקדוקי עניות של
מחשבות שטחיות, שסתירותיהן כבר נתבררו ונתלבנו למדי.
  וכן כשבאה האשורולוגיא לעולם, ונקפה את הלבבות, בדמיונים שמצאה, לפי
השערותיה הפורחות-באויר, בין תורתנו הקדושה לדברים שבכתבי-היתדות בדעות
במוסר ובמעשים. האם הנקיפה הזאת יש לה מוסד שכלי אפילו במעט, וכי אין זה
דבר מפורסם שהיה בין הראשונים יודעי דעת אלהים, נביאים, וגדולי הרוח,
מתושלח, חנוך, שם ועבר וכיו"ב, וכי אפשר הוא שלא פעלו כלום על בני דורם
אף-על-פי שלא הוכרה פעולתם כפעולתו הגדולה של "איתן האזרחי"    אברהם
אבינו ע"ה, ואיך אפשר שלא יהיה שום רושם כלל בדורותם מהשפעותיהם, והלא
הם מוכרחים להיות דומים לעניני תורה. ובענין דימוי המעשים הלא כבר מימות
הרמב"ם, ולפניו בדברי חז"ל, מפורסם הדבר שהנבואה מתנהגת עם טבעו של
אדם, כי טבעו ונטייתו היא צריכה להתעלות עפ"י ההדרכה האלהית, ש"לא נתנו
המצוות אלא לצרף בהן את הבריות" .  ע"כ כל הדברים שמצד החנוך שקודם
למתן תורה מצאו מקום באומה דבעולם, אם רק היה להם יסוד מוסרי, והיה אפשר
להעלותם למעלה מוסרית נצחית ומתפתחת, השאירתם התורה האלהית. ובהשקפה
יותר בהירה הוא היסוד הנאמן לההכרה התרברתית הטובה הנמצאת בעמק טבע
האדם, באופן ש"זה ספר תולדות אדם"    הוא כלל כל התורה כולה, ושהוא עוד כלל
יותר גדול מהכלל של ,.ואהבת לרעך כמוך"    שכדברי רבי עקיבא   . דברים כאלה
וכיוצא באלה ראוים הם לעלות על לב כל מבין דבר, כהשקפה הראשונה, ולא היה
מקום כלל למציאות הכפירה השרלטנית שתתפשט בעולם, ושתתחזק ע"י המאורעות
הללו. אמנם היא באה בטענות מוסריות מצד הנהגה בלתי-נאותה שראתה מאיזה
מבעלי תורה ואמונה, שחוללו לדעתם של אלה הטוענים של הכפירה רפיון ידים
וכשלון רוח בכלל האומה, ויבקשו למטרתם סמוכות מדעיות של תוהו. ורבים מאד
הם ובאינם יכולים בעצמם להבין את הסבה הפסיכית האמתית, המביאתם לירידה
זו של מאסה של תורה, "שכרו ולא יין נעו ולא שכר"    "שגו ברואה פקו פליליה" .
אמנם הגרם היסודי לכל המהומה, המביאה רעה לעולם בדעות רעות, הוא חטא
חלול השם, ולעומתו גדול הוא כח של קדוש שם שמים היוצא מ"תלמיד-חכם שמשאו
ומתנו בשוק נאה ודבורו בנחת עם הבריות שעליו הכתוב אומר :ויאמר אלי עבדי
אתה ישראל אשר כך אתפאר" .
  כי רק ההנהגה הטובה המוסרית במעשים טובים ובמדות טובות, היוצאת מבעלי
תורה צדיקים ויראי ד', היא הערובה היותר נכונה לסלק את היסוד המוטעה של
הכפירה המוסרית. וכשהיא מסתלקת מתגלה הרפיון של הכפירה המדעית, ועול
הברול הדמיוני, של השלילה, המחליש כחם של ישראל, נשבר מאליו, וממילא
חוזרת האורה האלהית להאיר בנפשות, והכחות הלאומיים הולכים ומתאחדים, וברכת
החיים והשלום מתקרבת לבא על ישראל.
  כח אדיר כזה, מצד צדקתו ומוסרו הטוב והנאה, היה גאון עוזנו ז"ל. הוא היה
מלא אהבה, אהבת השם יתברך, אהבת התורה, אהבת ישראל ואהבת הבריות, היו
חרותים על לבבו. במדותיו הנעלות, ובלבבו הטהור המלא ענוה וחן בצרוף חסידותו,
היה מחאה חיה ואדירה לכוחות השלילה ששלטו אז בעירו. חסידותו הנפלאה באהבת
התורה וזהירות המצות מאהבה עברה כל גבול, הכל אשר עשה הכל היה בענוה
והצנע לכת. כמעט מעולם לא מצא אותו איש שהוא יושב וכותב את ספריו הרבים.
הוא לא החזיק טובה לעצמו, וכבד מאד את כל אדם. עינו הטובה, להביט על היתרון
של כל אחד, היתה נפלאה, אהבת הטוב, החסד והצדקה, היתה לו מדה טבעית קנויה.
  אחרי עבור כחמש עשרה שנה לשבתו בפוניביז, והוא בן שלשים וארבע,
נתמנה לרב שמה. באהבה גדולה ,ובכבוד גדול מיוחד ומצויין היה שרוי
בעדתו, ושמו הלך הולך וגדול. תקונים רבים וגדולי ערך תקן בעירו, והשפעתו
היתה נכרת ג"כ על כל הגליל מסביב. אמנם יותר מכל פעולה פרטית גדולה היא
פעולת הסגולה הכוללת, ההכרה שהכיר העם כי איש אלהים קדוש  שוכן בקרבם.
אדם נעלה ומרומם מכל שפלות החיים, איש שכלו קדש לד' ושלבו ונפשו נתונים
רק לאהבת השם יתברך ואהבת הבריות, אהבת תורה ויראת שמים, היא פעלה
תמיד בישראל את פעולתה הרוחנית יותר מכל השתדלות המיוחדת. ובמדה מרובה
מצאנו זה בגאוננו זצ"ל. ירידה גדולה היא לאומה כשהיא מחפשת תמיד באנשי
הסגולה שבה רק את התועלת המעשית שלהם, כאילו לא נבראו האנשים הגדולים
כי-אם להיות לכלי מעשה לבד, אמנם חובה גדולה היא לגדולי הדורות לעבוד
עבודת עמם בכל המקצעות שבידם להגיע להם, ובכל מה שיש בידם לעשות בהם
כראוי, ,אבל שפלות מוסר הוא אם לא יכיר העם, שעצם חיי האומה ובריאותה היא
נערכת לפי ערך אנשי הסגולה שבה. מציאות גאוני הדור, תלמידי-חכמים מובהקים
וצדיקים, הוא הנותן עז רוחני לדור כלו. ועלינו החובה תמיד להכשירו לההכרה
הנעלה הזאת, ע"י מה שנחבב לבניו את התורה ואת לומדיה, את הצדיקים הגדולים
והחסידים הקדושים לד', שכל תייהם הם שלשלת ארוכה של קדושה ומדות טהורות
וטובות. עלינו לרומם את רוח עמנו תמיד, להכיר את היקר והנשגב שיש בחיי
קדש מצד עצמם, ובהיות שאינם באים בשלמותם כי-אם בגדולת התורה ויראת
שמים גדולה, ע"כ עלינו לכבד בכבוד פנימי ולב נאמן את האנשים הדגולים מרבבה
שרכשו להם עז הקדושה, באהבת ד' ואהבת התורה, בחריצות של יגיעה וכשרון
גדול.
  אהבת השי"ת ויראתו, היתה חקוקה עמוק עמוק בנפשו. אהבתם של ישראל,
היתה קבועה בתוכו בקשר כפול, מצד האהבה הפשוטה של הנטיה הטבעית הישרה
לאהבת עמו, ומצד ההשפעה האלהית מפני שהוא עם ד', עם קדוש שבו בחר ד'
לנחלה מכל העמים אשר על פני האדמה. וכן היתה אהבת ישראל מרחבת בלבבו
את אהבת השי"ת, צור ישראל ומעוזו. ועל שני אלה היסודות הבריאים והרעננים
היתה בנויה אצלו אהבתו העזה לארץ ישראל .וחבת ציון. באהבה רבה ובגעגועים
נפלאים, שקשה למצוא דוגמתם, היה מקושר לאהבת ארץ חמדה. כל שיחו ושיגו.
חושיו ורגשותיו היו נתונים תמיר לאהבת ארצנו הקדושה ולצפייה לישועתם של
ישראל עליה, לראות ירושלם בהודה ותפארתה, ישראל ,בגדולתם, בית קדשנו
ותפארתנו על מכונו, זה היה תמיד יסוד ציוריו הפנימיים המחיים את רוחו.
בכשרונותיו הנפלאים, ביחוד בכח הזכרון הנפלא, ההשגה העילויית, וכח החדוש
המחודד והמבהיק, אמנם גם ישר ומיושב, עשה לו שם גדול, עד שגם בימי עלומיו.
יצא שמו למרחוק לאחד מגאוני הדור המצויינים.
  הפלפול, שבתחלה לא  היה רוח חכמים נוחה הימנו, כבש לאטו את העולם
התלמודי. אמנם כעם כל חזיון חדש, שאיננו מובן בתחלתו .אפילו ,לאותם הנמשכים
אחריו בנטיה טבעית, ואח"כ ברבות הימים עומדים על אופיו, כן היה גם כן עם
הפלפול. בתחלת דרישת התלמוד בהרחבה כשנתפשטה בישראל, היה כמובן יסודו
 רק לדרישת ההלכה למעשה, כל ההרחבה שיש בו היתה רק לתן חומר לברר הלכה
 ברורה, ולמצוא דוגמאות איך לישא וליתן למצוא פרטים שעדיין לא התבררו, איד
 לדון בהם ע"פ דרכה של תורה. אם כן היה העיון בהלכה רק עיון מעשי, שרק ההכרח
 הביאו להיות מתרחב והולך, הלמוד מצד עצמו הוא אמנם ג"כ יקר ונעלה עד מאד,
 אבל רק בצורה המביאה לידי מעשה, "גדול תלמוד שמביא לידי מעשה" .   רוח
 האדם אמנם מתרחב הוא והולך, וחפץ להיות עסוק ג"כ בדברים שיוכל לשוטט בהם
בלא מעצור והגבלה. בעצם נועד זה החפץ בעד החכמות המופשטות הרוחניות,
הההרגשות העדינות והיפות, שהעסק והציור בהן עצמן הוא התכלית המרומם,
כחכמת האלהות וחכמת הנפש ודומיהן, שהם הם נעוצים בעמק-תורה הפנימיים.
המקרים הרעים של הגלות הביאו, אמנם, שהעסק באלו הענינים הרעננים שבתורה,
שהם מרחיבים את הנפש בעצם זהרם, נתמעט, וע"ז צוחו בחירי הדורות, בכל דור
ודור, ויעידו כי סוף החסרון היה להתקבץ למין צמאון של חולי מוזר בדור אחרון,
"לא רעב ללחם, ולא צמא למים כי-אם לשמוע את דברי ד'"   , בכל אשר אנחנו
רואים היום, לדאבון לבנו. בחירי הכשרון, אמנם, שחפשו לשכלם הרחב עסק, הפכו
להם את העסק של הפלפול ההלכותי עצמו לחכמה אסתתית, אמנם בתחילה טרם
שהסתמנו גבוליה, והיתה מתחלפת באותו הפלפול הנועד באמת רק לדרישת האמת
המעשית, ורבו בצדק הדורשים להרחיקה, אבל בהמשך הזמן קבעה לה ,תחומין
לעצמה : אותו החלק הנועד לדרישת ההלכה במשא-ומתן של כבד-ראש עומד לעצמו
במחיצה שלו, למסוגלים לו ביותר, ואותו החלק האסתתי, עומד לעצמו בתור חלק
של ספרות יפה, המתאים לרוחם עול אותם שכבר באו בשכלם וידיעותיהם למדרגה
זו, להתענג על יפיו והודו. כשהוא נעשה בכשרון הוא מושך את הלב, ומענג את
השומעים, ומצד שהדברים מצד עצמם הם נושאים קדושים וחביבים, ע"כ נמשכת
מהם פעולה מוסרית יפה לחבב את התורה, ואת לומדיה. אמנם להמשיך חוט של
יושר, ושל מוסר טוב, אהבת תורה ויראת שמים, על חלק הפלפול הרחוק שבהלכה.
צריך לזה לב מתנה ונפש נדיבה, אשר מכחו הפנימי ימשך משך קדש על פרי רוחו.
ובזה הפליא מו"ח הגאון ז"ל לעשות. לבד המון חדושי תורתו, שנאמרו ונכתבו ממנו
בדרך הדרישה העיונית על המקצעות הרבים מאד, בכל הספרות התלמודית, בשני
התלמודים בפוסקים ראשונים ואחרונים, בכל דברי חז"ל במדרשים, עד דיוקי
התפלות, ברכות פיוטים, סדרי לוחות, דבר גדול ודבר קטן   , הפליא עוד לעשות
בפלפולים רחבים המושכים את הלב בברק חריפותם ובעושר בקיאותם המבהיל
המפליא, ועם זה בחן המוסר וישוב הדעת הנמשך עליהם, שפעלו הרבה על השומעים
לרוממות נפש, לאהבת תורה ויראת שמים. הודות לעובדי עבודת התורה בלב טהור
ממין זה, זכה גם חלק הפלפול הזה להיות לו ג"כ זכות אזרח בישראל, לתן לו
חלקו ככל אחד מיצירות היפות שכשהם ,נכנסים בקדושה, הם מרחיבים את גבולה
ומשמחים את לב הוגיה כשהוא עומד בשייעורו הראוי לו נגד יתר חלישי הדרישה
שבתורה בכלל האומה, ורשות נתן לבעל כשרון גדול להתיחד ג"כ בו יתר מכל מי
שאין בו אותו הכשרון האסתתי באופן גאוני. וכשהנשמה הלאומית היא בריאה
בישראל כראוי, היא מוצאת מקום לכל מכשיריה, וכל בעל כישרון מוצא מקום לגלות
את פרי רוחו מבלי שידחק כשרון אחד את חבירו, אבל עוד ירחיבהו. וזאת היא
המדה מדתו של הקב"ה, ש "כלי מלא מחזיק ריקן אינו מחזיק" .   אמנם כבר נודע.
שתחת אשר בדברים המעשיים כל מי שיש לו איזה כשרון, בין מרובה בין מועט
כשהוא עובד, הוא מתקן ומועיל בחלקו, לעומת זה ביצירות היפות, כשם שהגאון
האמיתי הוא משכלל את הנשגב שבמעשיו, ומועיל להרבות הטעם הטוב, כן מחוסר
הגאונות המקורית יהפך ,את היופי למין דלדול וחסרון חן. על כן חלק הפלפול
הרחוק הנבנה יפה הוא ראוי רק לבעלי כשרונות גאוניים באמת, שהם מעטים בעולם.
אחד ומצוין מאד בהם, בתכונותיו המעשיות והרוחניות המתאימות לזה, היה הגאון
האדר"ת ז"ל. אצלו היתה גם אהבת הפלפול פרי החסידות, אהבת השם יתברך
ואהבת התורה, שהיתה חרותה על לבבו. אמנם עם תעופת ,רעיוניו ורוחב פלפולו
לא קטנו בעיניו אף ההערות היותר קטנות בכל מקצוע שבתורה, וכולם היו חביבים
עליו כנפשו. הפלפול קבע אצלו תחומו ע"פ סגנונו המיוחד, לפי רבוי חלקיו.
לחלוקים, ודרושים, לסיומי מסכתות, ל,,מערכות", לכ"א ערכו לבד, והרבה מהם
המה בכתובים, בספרים רבים שהניח אחריו ברכה. לזה אמנם הקציע חלק רק בימי
שחרותו, אח"כ בימי העמידה, וקרבת הזקנה, היו מעמד חדושיו ברובו כבר עומד
על מעמד הדרישה המתונה, אבל לא חסר ממנה ע"פ רוב אותו הברק הגאוני,
המצורף עם הבקיאות הנפלאה, הנהגת רבנותו, כהנהגתו הפרטית, היתה מלאה
תמיד נעימות ורך, עדינות ואצילות הנפש, רחוק מאד היה מכל גאוה ומכל התהדרות,
רוחו היה נח וקל, בכל ענין היו כשרונותיו ככנור המנגן מאליו, מלאים חיים,
תנועה, אהבה ועז. וזה היה נכר בין בכשרונו המוסרי, בין בכשרונו הלמודי, בין
בדרכיו במה שבין אדם למקום ובמה שבין אדם לחבירו. כשרונו הלמודי היה מצוין
בסקירה קלה ומדוייקת. לפעמים היה עובר על פני ספר גדול ומלא ענין במעוף עין,
של שעה קלה, וכבר היה "דמי ליה כמאן דמנח ליה בכיסתיה" .   חדושיו היו מפכים
והולכים, עטו היה עט סופר מהיר, בקלות נמרץ, בעונג של זריזות היה כותב את
חדושיו הרבים והמלאים כשרון וזיו חיים של גאונות נהדרה. וצהלתו זאת לא היתה
סותרת למדת ענוה של אמת, שהיתה שרויה תמיד עמו למצוא בכל אדם יתרון
ומעלה, מה שלפי דעתו לא נמצא בו. והיה רגיל תמיד לשנן אזהרת חז"ל "כל
היודע בחבירו שהוא גדול ממנו אפילו בדבר אחד חייב לנהוג בו כבוד"   , וכן
היה נוהג כבוד אמיתי ופנימי בכל אדם, בפרט בבעלי כשרון, ובכל מי שמצא בו
שאר רוח, בחכמה או באיזה שלמות שתהיה, ומכל שכן ביראת ד' ומדות טובות,
ביחוד במדת האמת והענוה, שכל מקום שראה אותן נמצאות באדם, היה נמשך
אחריו, בכל חם לבו לאהבה. אהבתו לבעלי תורה היתה כל-כך עמוקה וגדולה, עד
שקשה לציירה בדיוק. לא היה דבר אשר שגב    בעיניו כדי להיטיב ולכבד לתלמיד-
חכם, וטרח בגופו במאדו, ולא חש לפעמים גם לשום למרמס את כבודו רק כדי
לעשות טרבה ויקר לתלמיד-חכם. כל הספרים הרבים שנתן עליהם הסכמתו, עבר
עליהם מראשית עד אחרית וברוב העיר עליהם הערות, ומכספו עזר לפעמים לא
רחוקות למחברים עניים להדפסתם, והעיר רוחם להתחזק בעבודתם. אידיאל פנימי
היה לו להתחזק בהפצת ספרים והדפסתם, אע"פ שלדאבון לבבנו ממעטים הם בני
דורנו בדרישת הספרים החדשים, העסוקים בדברי תורה, בהלכה ובאגדה. מכל-
מקום התקוה הפנימית היתה משעשעתו, כמו בטבע, שעוד יבא יום, והרוחות ישקוטו
מזעפם, ישראל יתישב להכיר את אשר ראוי לו להוקיר ולכבד, ועם מנוחת הנפש
והתחזקות הכחות הכלליים יחוש ויכיר כמה פעלה חבת התורה עליו לטובה ולברכה,
ותחת שויון נפש ומאיסה, הנמצאת לפעמים בין רבים על כל העסק של הרחבת
התורה והגדלתה לכל מקצעותיה, תכנס האהבה והחבה שתבא בדעת נפש, ויכבדו
מאד כל ספר אשר בתוכו נמצא עמל יגיעה וכשרון בכל דבר ,וענין מן התורה.
והאהבה לא תתכנס עוד רק בביבליותיקאות לבד כנהוג עכשיו כ"א גם בתלמוד
ובמעשה. כשאוהבים את האומה הישראלית ואת תורתה באהבה האלהית הראויה
להם, האהבה מתרחבת על כל קניניה הגדולים והקטנים, הקרובים והרחוקים, והאהבה
וההכרה בעצמה מביאה אור וחם של קדושה ותפארה,
   אהבת ד' וחסידות שהיתה בלבבו, לא מנעתו מעולם מהיות נעים, בחברת רעים.
משמח היה את הבריות בחן שפתיו ובחדודיו הנעימים והמבריקים המפיקים אהבה
וחן, עד שהיה למוסר חי, להשכיל אל צורת החסידות כשהיא שרויה בנפש נדיבה
ויפה, כמה היא מרוממתה. בו מצאנו מצב הנפש של האמונה הברה והתמה עם יראת
שמים, עדינה וטבעית ישראלית בעצם טהרתה.
   חסידותו היתה מעורבת תמיד עם העולם ועם החיים, הוא היה לבוש תפילין
כמעט כל היום בצנעה תחת כובעו שלא ידע בו זר, וזאת החסידות המצויינת בימינו,
לא היתה מכבדת עליו את צהלת הרוח וחדות החיים, כמו היה שואף תמיד להתקרב
לאותה החסידות הבריאה והמאירה ,של רבי ירמיה "דהוה בדח טובא משום דתפלין
מנחנא" .   אהבתו את המצות היתה אהבה עצמית פנימית מעומק הנפש וקדושתה,
בזריזות וצהלה. היה זריז וזהיר לקרות קריאת-שמע בתפלין כותיקין   , גם באירופא
בימות הקיץ. כל דקדוקי-תורה ודקדוקי-סופרים    החמורים והקלים, היו חביבים עליו
חבת הנפש, והיו לו לעונג ושעשועים, זאת היא מדת טבע היהדות בטהרתה, כשאין
מכריחים בכחות מוזרים לכלא את הרוח. כל התולדה הגדולה של פרטי הדינים
והמנהגים, אפילו החומרות שהחמירו בני ישראל על עצמם, כולם הם פרטי האהבה
הפנימית של עם ישראל עם ד', לשם ד' אלהיו, לתורתו, לעממיותו ולארצו, המקושרים
כאחד מבלי להפרד לעד. האהבה הפנימית והגעגועים הקדושים המה מבקשים
להתרחב בכל אשר ימצאו, וההרחבה היותר טבעית היא בישראל להטביע חותם
האהבה והעונג הרוחני של רחשי כבוד וידידות הללו על דרכי החיים, זאת היא
ההרגשה העדינה הכללית בכלל האומה מראשית עד אחרית, והיא מושפעת והולכת
כל זמן שרוחה בריא וחסון בקרבה, ושורה תמיד על החלק הרענן והאמיץ שבה,
שהם חסידי וגדולי הדורות. התורה וכל מצותיה, לכל סעיפיהן וסעיפי סעיפיהן,
בחיים, בתלמוד ובמעשה, הוא רואה בה שירה אלהית גדולה ואדירה, שיר ידידות.
כל מצוה וכל הלכה יש לה תכונה מוסיקלית מיוחדת, שכנסת ישראל היא מקשיבה
אותה ומתענגת עליה, "פרח תפרח ותגל אף גילת ורנן" .  עלינו רק להסיר את
האוטם מעל אזני בנינו, "החוחים והקוצים הסובבים את השושנה העליונה" .
והשירה תכה גלים בלבבם ותרומם את נפשם באותה הרוממות הטבעית שהיא
מרוממת את כל אותם אשר חשו כראוי לפתח את טבע יהדותם. יהודי טבעי במלא
המובן היה הגאון הצדיק האדר"ת ז"ל, ההרמוניה העברית, היוצאת מכל התורה
המעשית כולה לכל ענפיה, היתה מנגנת בקרב נפשו פנימה, ועל-כן היה קשור
באהבה לכל מצוה קלה כחמורה, "אשרי איש ירא את ד' במצותיו חפץ מאד" .
    הרבנות, אמנם, היתה שנואה לו   , כי הלא היא היתה המניעה היותר גדולה
לו ז"ל משקידת התורה כפי חפצו, שהיתה אהבתה כאש קדש בוערת בלבבו, אשר
לא אמר די, וביותר שהיתה מונעתו מהטבעיות שלו מטבע הענוה והשפלות על כל
דרכיו, שזה היה אדיר חפצו תמיד. את אשר ראינו בעינינו מסגולת הקדושה והקנין
 הפנימי של קדושת המדות באותו גאון וצדיק מו"ח ז"ל, אנחנו צריכים להתיגע
 ולעמול הרבה עד שנוכל לרכוש לנו בדי עמל, תכונות קדושות ותמימות כאלה. זהו
 כבר הרושם של פרי ירידת הדורות, באיזה צד. הראשונים היו יותר טבעיים, גאוני
 הרוח, כן בתורתם, אף בצדקתם, והאחרונים כחגבים הננו למולם. אנחנו צריכים
 להעמיס על נפשנו הרבה למודים מלאכותיים עד שנוכל לבוא קרוב לאותן המדות
 הטבעיות, שכבר היו קנויות ליחידי הסגולה בעצם קדושת נפשם. נפלא הדבר, אמנם,
מה שאהבת התורה, עמלה ויגיעתה עושה, כששנתבונן על אותו המצב הנפשי שרוב
בני-אדם נתונים בו. מי יכול להתרומם באמת למעלה מאהבת עצמו, אהבת ממונו
וכבודו. וכשנראה מעבר מזה איש אשר מרכז חייו היה כלו קדש לד', וכל חפצו לא
היה כי-אם לעשות את הטוב ואת החסד היותר גדול, מה שרק יהיה בכחו לעשותו
ובמוחו לציירו, עלינו להתעודד ולאמר מה טוב יהיה גורלנו כשיהיו רבים בני למודי
ד', כמה כדאי הדבר ליסד יסוד חנוך כזה, שמצויינים אנשי קדש שכמותו ז"ל יוכלו
להגמל מתוכו ; כמה הוד ותפארת עז והדר יש לדור כשבנים ההולכים בדרכי קודש
כאלה נמצאים בתוכו.
   בקונטרס קטן שמצאנו בין המון החבורים וכתבי קודש בדברי תורה, שנכתב
כעין צואה לבניו, ויוצאי-חלציו, שהתחיל לרושמו כמה שנים לפני עלותו מאתנו,
מצאנו דברים מזהירים המעידים על קדושת נפשו הקדושה וגדולתה, ומהם דברים
שצריכים לידיעה גדולה בעצם טהרת נפשו ואהבת האמת הגדולה שהיתה בלבבו
עד כדי להבין שיחתו ז"ל. בתומו אומר שמה : "ביחוד אין רצוני כלל, להשתרר על
זולתי, יהיה מי שיהיה, איש או אשה, גדול או קטן, יודע ספר או בור, ומה שעשיתי
לפעמים כעין השתררות היה זה למורת רוחי, ובשביל עבודת הצבור המוטלת עלי,
ולבי חלל בקרבי על אונסי בזה". אלה דבריו ז"ל היוצאים מקרב לב טהור. שנאת
השררה אנה נמצא אותה בפשטותה באמתתה וטבעיותה כמו שהיתה חיה בלבבו
של אותו צדיק ז"ל, מי יביא לנו תמורתו. והשררה היוצאת משנאת השררה כמה
כשרה היא, כמה נקיה היא משקר וחנופה ואהבת עצמו היתרה. וכשבעל נפש יקרה
כזאת עומד בסביבה שמכירים אותו יפה, שיודעים את ערכו, את הלב הטהור הדופק
רק דפיקות של צדק ושל אמת, כמה דברים גדולים ומאושרים לטובת הכלל, יש
לעשות על ידו. אבל מי ירד עד נבכי הנפש, בדור שאמונת חכמים הולבת ומתדלדלת
לדאבון לב כל אוהב עמו וחפץ בתקנתו. ומפני מה אמונת חכמים נופלת ? מפני
שכל אחד מיחש נגעי עצמו, פניותיו ומדותיו היותר פגומות, לכל גדול ובעל בעמיו.
על-כן אפסה האמונה ובית ישראל הוכה לרסיסים, מנהלים שאינם יכולים להיות
מוסכמים באומה מתנשאים מעצמם, וכל אותם שלא קדשתם התורה ולא רוממם
המוסר הטהור יותר קרובים הם להיות באמת מנוגעים בנגעי מדות שאינן טובות,
וההדרכה מתקלקלת. אבל בהיות הדור נעומע לצדיק צדקות אהב, להאיש שהאמת
נר לרגלו, וכשהכחות המעשיים מתרכזים לדגל אחד, או אחדים, לדגל המוסכם ונודע
ברוח ד' אשר על עמו, הלא אפשר למעט כשלונות ולהרבות הבנין, לטובת עמנו
וארצנו, לבנין ולא לסתירה, לתקון ולא לקלקול.
   אחרי תקופה רבת הערך, בעיון ובמעשה, עמל גדול וכתיבה מרובה, במרחבי
תורה, ומעשה רב בעביני העיר והסביבה, עם סבל המון צרות ומכאובים ויסורי בית,
יצא ממקום רבנותו הראשונה פוניביז', אחרי אשר נקרא לעיר התהלה, הנודעת
בישיבתה הגדולה מיר. היציאה הזאת הרבתה גם היא לקדש שם שמים, כשם שכל
דרכיו ז"ל היו מלאים חן וכבוד, הוד ותפארת וקדושת שם השי"ת ותורתו. כאשר
באו בני עדת מיר לשחר פניו שיקבל עליו את רבנות עירם, ומצבו אז בפוניביז'
היה נדחק, לא מצא לנפשו חובה להתישב הרבה, ונעתר להם. אמנם אחרי שקבל
הכתב-רבנות ובני פוניביז' נודעו מדבר נסיעת רבם מהם, רבתה המהומה
בעיר, כמעט פתחה אזנם להקשיב את יקרת הסגולה  הנמצאת  עמם,  כמובן, עד
מהרה שבו לתקן את המצב החמרי, במעלה הגונה ומכובדת, באופן שבשום פנים
לא היה כדאי להחליף כבר אז את עדת פוניבז' הגדולה והעשירה על עדת מיר
הקטנה ממנה ועניה. כפי הנהוג בעולם העתקת איש ומשפחתו מעיר לעיר, ביחוד
ממחוז למחוז ומפלך לפלך, קשורה היא בהמון דברים קשים ומעצורים רבים, אשר
בנקל למצא דרך של יושר ג"כ לפתח חרטה, כשהמצב משתנה ויכול היה להיות
שוקט על כנו ומקומו בכבוד גדול. אבל כאן יצא כח הצדק ממחבואו, ההוא יאמר
דבר ויחזור בו, יקבל כתב ואחרי שינוי תנאים לטובה ישים לאל מלתו. על-כן לא
הועילה כל ההשתדלות מצד עדת פוניביז', ואחת אמר כל זמן שבני מיר לא ימחלו
לו הבטחתו לא יוכל לשנות. כמובן לא מחלו, ולמרות כל התנאים היותר טובים
שהיו כבר מתוקנים לו בפוניביז' יצא לעיר מיר בשנת תרנ"ד.
   מעשיהם של צדיקים הם לעולם מחאה חיה, ננד זוהמתה של המחשבה הרעה
של שכחת ד', שהאנושיות בכללה וכנסת ישראל בפרטה,  בנכשלים שבה, עלולה
בכל דור להיות נוקשת בה. האמונה, היא המסקנא היותר מזהירה של הלמודים
היותר רמים ונשאים, המוארים באור עליון. האמונה הכללית, בשם ד' אל עולם
המנהיג את עולמו, במשפט ובצדקה. למרות כל המון התלאות המתגלות בחיים,
בחיי הפרט והכלל, בחיי האדם וחיי החי, הנה המחשבה העליונה היא מתרוממת עד
מרום הררי עד, כל אשר יתגברו המעצורים לעומתה, כן תתגדל ותתקדש ; כל אשר
יהיה יקר פדיון האושר היקר של חסד עליון, כן יתגדל כבודו וירבה עז תפארתו.
והמחשבה העליונה הזאת, מורשת אברהם אבינו ע"ה למין האנושי בכללו,
באמצעותה של כנסת ישראל, האמת, מתגברת היא ,ועולה למרות כל מואסי מוסר
שבכל דור ודור, המתאמצים להשכיח שם ד' ולהשקיע את קול אלקים הקורא לאדם
ממרום שכלו ועומק לבבו, ושוכחי ומשכיחי שם ד' עוברים כצללים, מתגאלים בגסות
החיים הבהמיים כדי שבעם, ומפריעים פה ושם מנוחת ישרי לב כפי אשר יעלה
בידם, וכפי אותה המדה האלהית הנותנת גבול גם לגרועה שבמדות הרעות להיות
עושה את תפקידה, בפיהם, במעשיהם ובכתבם. כציצת נובל    הם עוברים ונובלים
באין זכר לטובה, ועם זמנם "שם רשעים ירקב" .   והדעה העליונה, המתגברת ועולה
לרגלי הזוהר היותר עליון של השכל האנושי ורגשו הטהור, מצד נשמת אלוה אשר
בקרבו, היא כובישת את מקומה בלבבות, למרות כל הקטנות של הלב האנושי לעומת
רוממותה וגדולתה של המחשבה האלהית הגדולה. אמנם יסוד קיומו של  קדושת
הרעיון הוא מכון הצדק המעשי המתקומם בצדיק יסוד עולם, בכל דור ודור, והחמדה,
הזיו, החן והתפארת המוסרי, שהוא המופת היותר נשגב הפועל בחיים, הוא מכריע
אלפי מחשבות של שוא ותהו, המעכירים את הלבבות במהומתם, המהפכות את הציור
של האושר, השלוה והשלום, הראוי להמצא בכל לב למען הגיע באמת אליהם
בפועל, לתל של קרבות שנאה, איבה ושפך דם, כח זרוע ואגרוף רשע. אמנם די רק
מעוף עין אחת על התולדות השונות, ומבין שני הדרכים, להכיר את האור מן
החושך, ואת האמת מן השקר. אבל מעוף עין, הלא עובר הוא, והלב הרע לב הותל
אשר לאדם נתן להכשל ולפול, ביחוד כשישנם בעולם משחיתי לבבות. על-כן צריכים
אנחנו למחזה תמידי, לדמות דיוקנא של הצדק הנובע מיסוד הציור הפנימי, של
המחשבות המפכות מעומק האמונה הראשית, שהוא נזר המין האנושי כלו עזו
ותקותו, ומשוש דרכו, אשר שם הוא שואף זורח מצד הנפש המשכלת שבקרבו.
   כנסת ישראל, העומדת על יסוד קדושתה האלהית המצטרפת עמה, הדבקה
באלהיה, אלהים חיים אשר הפליא לעשות עמדה, החיה המתקיימת בפלא פלאות,
העומדת כסלע מוצק בלב ימים וקלים סוערים, רק עם ברית אלהיה אשר עמדה,
המפליא אותה מכל העמים אשר על פני האדמה, - רעי אדם הפוגעים את יסוד
המחשבה העליונה של האנושיות הכללית, בין שהם מאומות-העולם ביו שהם מסיגיה
ובדיליה שמקרבה יצאו, מוספת היא על ידם מכאוב עד הנפש יותר מכל עם ולשון.
   אומה זו, שכל פעליה הטובים והמורגשים בעולם הראתה על הבסיס של דעת
אלהים בארץ ; אומה כזאת שהיא רואה את הכתמים האפלים בתולדתה רק לפי אותה
המדה של שכחת אלהי מעוזה ודבר קדשו, ואת חסנה ותפארתה רק בהתהללותה
בעושה ובגילה במלכה, והאמת ההיסתורית שלה, החתומה בחותם כל כך אדיר
ונאמן, חותם אלהי אמת, שהבטיחה הקיום והעמדה הלאומית למרות כל המון
התלאות הנכונים לרגלה, שבאו כתומם עליה כפי אשר יעדה מראש ; אומה כזאת,
שבהנטל שם אלהיה ממנה אין לה כלום, לא שאיפה ולא תקוה, לא תכלית ולא חיים,
לא חפץ ולא מטרה, - והנה באים בעלי לב עקש, ובעת צרה ומצוק דוקא, בעת
אשר כאויר לנשימה נדרשים להם תנחומות אל, ומנסיכים עליה רוח קטב של צחנת
הכפירה, ולא רק בתור כפירה מפקפקת לבד, כי-אם בתור יסוד, אמונה כפרנית
בעטים של אנשים כאלה, המאמינים באין שכל דוקא רק לדברי הגרועים שבפילוסופי
המינות שבאומות-העולם ; ובדור כזה שהתרחק מכל רעיון נאצל, ואין כחו כי-אם
בדברים מעשיים ומיכניים, ולא יתבוששו רועים רעים, לנקוט כללים של מסקנות
מדעיות בדברים פילוסופיים רפויים, רק למען הכפירה שתוצאתה הבגידה, ירידת
רוח האומה ונפילתה. מה יקרו לנו לעת הזאת גאונים צדיקים וקדושים החיים
באמונתם, בקדושת אמת, אשר טהרת רוחם, ואהבתם לעמם הקשורה עם אהבת ד'
שמענגת את חייהם המלאים קדושה ועוז, יהיו למגן נגד אותן הבליסטראות הדמיוניות
המבעיתים את רכי הלב, הנזרקות מתוך המחנה האפלה, ההורסת את חומת בית
ישראל, ברשעת נבלותה. צדיק החי באמונתו שבסגולת נפשו, השפיע אהבת אמונה,
תם ויראת ד' טהורה בערך גדול היה כמו"ח הגאון ז"ל. דרכי חייו כולם היו מלאים
אמונה בטחון ועז בשמו ית', אמונה הנובעת מתוך לב מלא אהבה עזה לעמו, ומתוך
נפש עדינה ומרגשת את אשרו ויסוד ישעו כי ד' צבאות עמנו מישגב לנו אלהי
יעקב סלה.
   כל רעיון ומחשבה הבא מתוך מחקר חיפוש ובקורת כשהוא לבדו, בטהרת
החופש שלו, לא יגע לעולם לרעה לא באמונה הכללית המשותפת לכל ישרי לב
וגדולי דעה שבכל המין האנושי, דעת אלהים ונצחון הצדק והמוסר בכללו הכולל
חיי עולם, החיי דורות עולמים, הלא ביסוד נצח ישראל וקשורו באלהי מעוזו וברית
קדשו בתורה ומצות, על זה נאמר "כל כלי יוצר עליך לא יצלה וכל לשון תקום
אתך למשפט תרשיעי" .   רק הלב הרע, הלב הזונה, הנשפל עד שפל כל רגש עכור,
אשר לא יוכל לראות בגיאות ד' להתרומם לחוג רעיונות נשאים בכלל, ולא יוכל
להתנשא עד מרום קדושתם של ישראל, ולהרגיש עם זה חיים מלאים ובהירים, הלב
הרע הזה הוא המחולל את כל המהומה והמגערת    בישראל ובאדם. על-כן התרופה
לעומת הלב הרע הוא הלב הטוב, הלב המלא אורה של צדק ומשרים, הלב אשר
תורת ד' עשתה אותו ללב חי חיי אמת, החש ומרגיש את הטובה האמיתית של חיים
המפכים מקדושת דעת אל אמת וקדושתם של ישראל ונצחם. לבבות כאלה כל מה
שיתרבו כן יוסיפו גבורה ועוז לישראל. ביותר אנחנו צריכים לציור נאמן של דמות
דיוקגם של צדיקים האנשי קדש כא'לה שהי'ו בקרבנו, לעת כזאת, לעת התעורו'ות
הצורך לגבורה הגופנית, בתור הגנה נגד החולשה והרפיון הנפרז השורר בקרבנו
מאז וירד בדורנו עד הדיוטא התחתונה, אשר ככל כח לעת שאיפת התגברותו
ושלטונו, כמה גדולה היא האחריות להשמר מקיצוניות שבו, וקל-וחומר לשאיפת
הגבורה הגופנית אצל ישראל שהיא צריכה להיות מסוננת, מטוהרת ומשומרת מכל
דרכי השלילה הנכרכים עמה. אנו צריכים להבחין ולדעת למדי, כי מעולם לא היינו
מצטיינים בכה זרע נגד כל העמים וכי לא בכח זרע בשר קמנו ונתעודד עד כה.
אמת הדבר וביותר מדי נחלשנו חולשה גופנית, שעזרה גם כן לגרום חולשה רוחנית,
וצריכים אנהנו להגביר כחותינו העזובים והנרדמים. אבל, דוקא באותה הרגע עצמה
לא לשכח שעלינו החובה שלא לעשות את מעשנו רק על-פי דימויים וחיקויים
קופיים. משלים טובים הם לנו, אם נביא ממנהגי העולם הכללי, אבל לא ניטעה בין
משל ובין חיקוי. המשל הוא טוב ונאה, מביא חזוק ותועלת, והחיקוי הוא מפסיד
ומכלה מנפש עד בשר, והוא כבר אכל אותנו למדי בגלות הארוכה, וחלילה לנו
להוסיף לאכול את הבוסר הזה, גם על אדמת קדש וארץ אבות.
   ואותו החילוף הנמהר, שבין משל, שהוא טוב ונאה ומועיל כשמישבים את
הדברים והמושגים על כנם, ולפי אותו הערך של המצב החדש שהם גאים ללמד
עליו, ובין חיקוי הבא מהכרה גולמית, האומרת איכה יעבדו הגויים האלה -
ואעשה כן גם אני .  , הרבה שמות בנו לא רק בין ההמון, שמאלה יצאו המונים המונים,
ונתרחקו מאתנו עד מעבר לגבול ישראל, כי-אם גם בין המתאמצים להיות משפיעים
רוחניים לישראל, שזה הוא עקר החסרון שלהם, שהם שואבים ממקורות זרים, מים
שאובים   , ומביאים אותם למחנה ישראל כמו שהם, בלא השכלה עמוקה ובלא דעה
מיושבת, לסנן ולזכך הדברים עד שיהיו ראויים להביא מהם תועלת כשיבואו
בעולם העברי. ואלה המה דוקא המתפארים למחדשים ובעלי מקוריות, ומאין יבאו
להם דברים נכונים ישראליים באמת, אם את מקור מים חיים עזבו, ידיעת התורה
שבכתב ושבעל-פה, וכל הספרים הרבים שכתבו לנו גדולינו צדיקינו חכמינו
ומאורינו בכל דור ודור עד דורנו זה, והוא בכלל, ביחוד אותם שנכתבו ברוח
הטהור והשלם, ברוח ישראל הרענן היודע שהוא עוסק בדברי אלהים חיים, ובחלק
אל עליון שהוא צור עוזו וישעו עדי עד, בכל אלה לא יוכלו למצוא חפץ אחרי אשר
כבר נמהרו להחליט, על פי אותם הרעיונות הקלושים שעלו במוחם, בהיותם צעירים
מאד לימים, ודעתם עוד לא התחוללה עליהם כלל, לעשות מעשה בדרכי חייהם
על פי אותן ההשפעות הזרות, וכיון שזנחו צור עזם, ויתרגלו בדרך רעה של הפרישה
מדרכי הצבור הישראלי בחייהם הפרטיים, ועכ"פ בהסכמות פזיזיות מוחלטות בכל
הדברים הקדושים שבלב המיוחדים לישראל ביחוד, כבר נסתמו אצלם אותם
החלונות המאירים, שעל ידם יוכל האור האלהי השורה בישראל לחדור לתוך
לבבם, ועכשיו כל זמן שהם מזקינים, אינם חושבים כי-אם מחשבות כאלה שלא
יזיזו אותם עכ"פ מאותם דרכי החיים והמסקנות הזרים, אשר כבר הסכינו בהם
ואיכה זה יוכלו לבוא לחצרות ד' לישב דעתם בדעת התורה והגיונותיה על-פי
מקור ישראל, אם כל רעיון וכל דבור ההולך במהלך אמתת התורה ורוחה הוא הפוך
לגמרי מכל דרכם בחיים אשר בחרו ועם אותם הדרכים הזרים לישראל נתחברו
גם כן הרעיונות והמגמות, השאיפות והאידיאלים להיות תולדותיהם כיוצא בהם,
ובזה הם הולכים ומתרחקים. תורתם שקנו להם בנעוריהם הולכת ומשתכחת מאתם,
משתכחת מזכרונם, ומתעכרת ברגשותיהם, והציור הכללי של אור היהדות הולך
הלך ומועם, עד שהם מוכרחים לחשוב על האפלה האיומה שבתוך לבבם שזהו אמנם
מאור היהדות ותוכן הרעיונות המפכים ממקורה של תורה. ובזה הם מוכרחים
לרעות רק בשדי אחר, ובתמצית כל יהדותם שנתכנסה רק בשפה, שנשארה להם
מכל מחמדי נעוריהם, הם מדמים לזכות את ישראל בחידושים, והחידושים הם כעשן
לעינים   , אפילו אותם שהם ראויים להתקבל אצל אומות העולם מביאים הם אפלה
ורפיון לנו, כשהם זרים לישראל ורוחו, וקל-וחומר שהמוצלחים הללו פעמים רבות
עולים בידם דברים כאלה שגם אצל הטובים וגדולי הרעיון שבכל עם ולשון הם
לחרפה וקלסה, על-כן אין לנו לתמה על החפץ על פעולת הרקבון שבדעת ובמוסר
שהננו רואים בדורנו, מעטיה של חלק ידוע מהספרות החדשה העברית ביחוד, על-פי
אותו המצב הנמוך שהיא עומדת בו כעת.
  אפילו סופרי ההיסתוריה שלנו, אם היו זוכים לבוא למדה זו לעומקה לחלק בין
משל לחיקוי, לפחות משעה שהתחילה הפילוסופיה ההיסתורית להמצא בעולם, והיו
דנים יפה לומר כשם שחכמי התולדה של עמי אירופא ביחוד מקשרים את שלשלאות
הסיבות ההיסתוריות, על פי אותו האומד הראוי להיות משוער לפי המצבים של
העמים אז, מלמטה למעלה ביחש הזמן, כלומר מרום מצבם הקולטורי של עכשיו,
עד אותה השפלות והברבריות שהיו שקועים בה מימים מקדם, שעל-כן הולכת
הבקרת ההיסתורית ומעממת את הזהר הדמיוני הנוצץ מרחוק מקדמות ימות עם
ועם, ובזה היא מתקרבת אל האמת ואל הדרישה ההגיונית כפי היכולת. אם נבוא
למדה זו בתור משל מה עלינו לעשות - לשקול בד בבד, את נפילותינו נגד
עליותיהם, את האמת המרה והעמוקה "שמיום שחרב ביהמ"ק, אין יום שאין
קללתו מרובה משל חבירו"   , ולמוד את מדרגות הנפילות אשר נפלה כנסת ישראל
מכל מחמדיה שהיו לה בימי קדם *  , בימי עזה וחסנה, הודה והדרה, כימים אשר נר
אלהים זרח עליה, בשבתה שוקטת וצלחה בארצה, מקדשה בתוכה, נביאיה, שהם
נביאי ד' ושרי קדש גם לכל האנושיות, מקרבה, וחכמיה ויועציה מלאי רוח אלהים,
ועטרת גדולה גבורה ועז, והיא בתור אומה יחידה, בתוך כל ממלכות האליל
מתנשאת מעל כל עבי החושך אשר כסה ארץ, עד אותה הירידה והשפלות, הבוז
והרקב של עכשיו. אם בתור משל באנו ללמד על מצעדי ההיסתוריה, מיד היינו
למדים שתחת אשר כל חכמי התולדה שבכל עם ולשון יתקרבו אל חפץ דרישת
האמת, והגברת רוח האומה, בהסירם את העודף הדמיוני, הבא על ההשקפות
ההיסתוריות, מתוך אותו המשפט שהיו רגילים תמיד לדון את המצבים הקדמונים,
ואת האנשים הפועלים בימים מקדם, באותה המדה של ההוד והקולתור ההוה שלהם,
ולא שמו אל לבם אותו ההבדל העמוק, למשל, הנמצא בין הגרמני היושב בארמנות
ברלין ונהנה מזיו ההשכלה הזמנית עד הטייטני ההולך חשוף שת ביערות גרמניה
בקדמות ההיסתוריה שלהם. ועל-כן יפה למדה הפילוסופיה ההיסתורית בכלל, לקצץ
את כנפי הדמיון, הלקוח ממה שהאדם דן את כל העולם כולו לפי מצבו הוא, ואת
העבר הרחוק לפי אותה אמת המדה של ההוה שלו. ומזה יצאה גם מבלי משים
התורה הכללית של הנמכת הערכים, השפלת הרגשות של הקדמונים עד שיהיו
ראויים להתלבש בצורה הנאותה להם לפי זמנם ותקופתם הנמוכה והחשוכה. ואם
כן מה עלינו לעשות לפי מדת המשל, הלא גם אנתנו ככל האדם הננו מרגישים את
העבר באותו הצביון של ההוה, ואת קדמונינו כאילו הנם אנשים כערכנו, ואת
רגשותיהם על פי רגשותינו, ואנחנו הלא ידענו מנפילת הכלל את נפילת הפרט,
כמה רב הוא המרחק בין מצבם העליון בגדולה ובעז, ברוח חכמה ואור כבוד אלהי
אמת, הנודע בשירי משוררינו,  שרי אלהים, ובדברי נביאינו, בהליכות חכמינו ועז
רוח קדשם, כי לא בפעם אחת נפלנו, כי-אם נופלים והולכים אנחנו, וסוכת דוד היא
נופלת והולכת עדי ישוב לה אורה וישעה מגינה ומשגבה. על-כן עלינו, לפי המשל
המתוקן ממתוקנים שבאומות העולם, להמשיך את קו ההיסתוריה שלנו מלמעלה
למטה ממש, כלומר מרוממות המצב העליון, המלא זוהר ואור כבוד ועז, שהיינו
בו, עד השפלות הזמנית ודלדול הכחות שהננו עומדים עכשיו, ולהעלות על-פי-זה
את כל השלשלאות ההיסתוריות. ואם נבוא להשתמש באותה המדה של הפילוסופיה
ההיסתורית, אע"פ שהיא בכלל רפויה והשערית, מכל-מקום בזה האופן היינו
מתקרבים יותר מעט אל האמת, ועומדים על אותו הבסיס עצמו, שהטובים שבחוקרי
התולדה שבאומות-העולם עומדים עליו.
  אבל רבים מחוקרי התולדה שלנו, ככל ההמון הגס, זנו אחרי החיקוי, תחת
המשל, וישתמשו עם אותו הרוח הכללי של הנמכת הערכים והשפלת הרגשות
שמצאו אצל סופרי האומות, וירחיקו את צעירינו מהכרת האמת ההיסתורית וידכאו
את רוח עמנו, וימלאו את חלל לבבו ריקניות ויאוש ומפח נפש, המיוסד על שקר
ועל תוהו והבל. ועתה צעירינו האהובים, חפצי חיים ועז, אי  לנו דרך ועצה אחרת
כי-אם להשליך בפעם אחת את כל אותם הכבלים הדמיוניים, אשר אסרו אותנו בהם,
אותם המאשרים המתעים   , הנתעים והתועים, ההולכים חשכים, בהשפיקם בילדי
נכרים   , בלי דעת וחשבון, מבלי עמל וכשרון עברי מקורי באמת איך לישב
הדברים באופן שיהיו ראויים להיות לברכה ולא לקללה לעמנו, ולשוב לשאוב מים
בששון ממעיני הישועה אשר לנו, ממקור ישראל הזך והטהור, ממקור חכמינו חכמי
אמת, אשר האור המיוחד, אור עליון אשר הוא זורח תמיד על כנסת ישראל, מקרוב
או מרחוק, לא חדל משלח אליהם את קויו המזהירים ומשיבים נפש. אז ישוב
אלינו חילנו, בנינו ישובו וחי לבבם, וישובו לנו סופרים נאמנים סופרי ישראל
הראוים לשמם. "הבן בחכמה וחכם בבינה, בחון וחקור בהם, והעמד דבר על בוריו
והשב יוצר על מכונו" .   כן טובה היא הגבורה לישראל כלכל עם, אבל מדה
מיוחדת יש לנו, שלא נשכח את יסוד גבורתנו. המציאות בעצמו, צריך להדריך
אותנו אל אותו הסדר והסגנון של המצליחים שבתולדתנו, אל הטובים שבמלכים
ואל המעולים שבגבורים, ובהם נמצא עז ד', ושם אלהי ישראל עומד בראש כל
נצח וגבורה, מעולם לא טעמנו טעם של גבורה מצלחת בת כפירה ורמיסת קודש.
על-כן רק גבורת קדש אנחנו צריכים לספח אל כל מבוקש של גבורה ועז, ואנשי
החיל הללו, המאזרים את בנינו בגבורת קדש, המיוחדת באופיה הישראלי המיוחד,
כשנהיה חפצים להבין לדעם ולהגיע עד עומק רגשותיהם לצרפם עם כל התעודדות
של החיים שהזמן גרמה, - גבורי כח אלה, המה שרי קדש צדיקי ישראל, המלאים
באהבת עמם וארצם עם כל חולשתם הגופנית, גבורת נפשם פנימה תהיה תמיד לנו
לאות גבורה, ועמוד נצחון קודש, "לא בחיל ולא בכח כי-אם ברוחי אמר ד' ".  "כי
אצק מים על צמא ונזלים על יבשה אצק רוחי על זרעך וברכתי על צאצאיך" .   מי
בכל העמים, כעמנו, שמאס את הגבורה היבשה והקשה, הגבורה שכולה חמרית
העקובה מדם, ומביאה לבסוף את הגוי כלו לידי שפלות ובהמות גסה, שאחריתה
היא כליון והעברה מן העולם. היתכן לנו לחשוב, שעל יסוד שכולו הפוך מטבע עמנו
נוכל לארוג דברים מעשיים והיסתוריים. זהו אמנם החסרון העקרי שבכל מעשינו.
זה כמה שנים הננו ממששים כעורים קיר. פונים לכמה צדדים לבקש עצות בעד
עמנו וארצנו, והננו מבקשים רק חיקוי שלם מעמים זולתנו, בשעה שעלינו להשכיל,
שאין לנו דוגמא שלמה בעולם, על כן אי אפשר לנו לעשות מהלך היסתורי בחיקוי
שלם, מה שבאמת אין חפץ החיקוי בא כי-אם מרפיון כח עצמי. על-כן עלינו לשוב
 למקורם של ישראל, חמושי כח, ומלומדים בדוגמאות ומשלים מחיי עם ועם
 בפיתוח חיי הצבור החמריים, אבל רק בערך משל קרוב. והיסוד לפעולתנו, הכח
 המעמיד, צריך שיהיה לעולם טבעיותנו העצמית ממקור ישראל, אשר יוסיף ויתגבר,
כפי אשר נשכיל לכבד את אנשי הסגולה שבקרבנו, ולחפץ לדעת ארחות חייהם
 וצביונם ולהרחיב צדדי הנהגה הכללית לרוחם, "ד' בדד ינחנו ואין עמו אל נכר" .
    כמה יפה ומלבבת תהיה הרשימה של גבורה לאומית בישראל כשתהיה
 מתחברת מאהבת עמנו וארצנו עם רוממות ואצ"לות הנפש של ידיעת ערכנו המיוחד,
 עם נשיאת דגלנו ברמה, כפי המובן הלאומי האמיתי, המובן ההיסתורי מראש
מקדם. זה הצעד עוד לא החלונו לעשות בזמן האחרון, ועתה בא מועד, כבר עברו
כל הנסיונות למפח נפש, מפני חסרון הכח היסודי, וכח היסודי העממי שלנו, כמה
נקל הוא שימצא לנו, אם רק נתרצה באמת לעבוד לטובת עמנו כאבותינו לפנים,
צריכים אנחנו בפעם אחת לזרות הלאה, את כל אלהי הנכר, כל המחשבות תולדות
היאוש הרשע והכסל של הכפירה ההוללה, שהמה ההפך ממה שעמנו חפץ לראות
על עצמו, ועל כל העולם כלו, ולדגל בדגל ישראל האמיתי. דוקא בעת כזאת אשר
החושך יכסה ארץ וערפל לאומים   , דוקא בעת שלטון האדם באדם לרע לו,
בעת אשר גזל משפט ישלט בלי מצרים, וחרב דם ואש נעשו לשופטים בארץ, דוקא
לעת רעה כזאת עלינו להראות, בחיים ובספרות, כי יעקב שואף לקום בעז רוחו,
בתורת אלהיו אשר בקרבו ובלבבו, התורה שהביאה צדק עולמים ואורה למחשכי
עולם, לדורות רבים, תורת ד' אדון כל המעשים אשר דרכו היא משפט וצדקה, ועמה
ובה נדגל, "יבחר לנו את נחלתנו את גאון יעקב אשר אהב סלה"   , אמנם רק
אנחנו עלולים הננו לסבב התקדמות מוסרית גדולה בעולם, כשנשאוב חפץ תחייתנו
ממקור ברית ד' אשר עמנו לעיני כל הגויים, רק אז נוכל להיות כמבשרי שלום
וצדק, בהשקט ובבטחה תהיה גבורתנו, וזאת היא הגבורה המיוחדת לנו מידי אוזר
ישראל בגבורה, תאזרנו עז וחיל, כשתהיה נשאבת ממקור גבורתנו מאז מעולם,
ומדור לדור תגדל ותאמץ. כשנכשיר את עצמנו להבין, שהצביון העברי, ודוקא
החפץ ללכת קוממיות, לא יוכל לעולם להפרד מקשר שם ד' אלהי ישראל, שרק
עמו נהיינו לעם, ומתורתו. אז הלא ימצא לנו המון עוזרים רבים לקומם הריסת עמנו
מעברים, עוזרים כאלה שמתגרת יד זרותה, של התכונה שלבשה התנועה העממית,
בשעה שהיא רוצה להסיח דעתה מיסוד חייה, נתרחקו ממנה ונעשו עריה   , הלא
המה כל גדולי הדעה והמוסר שבכל העולם כלו, המכירים את הקדושה של התעודה
הישראלית בכל לב ונפש, והם יכולים להיות מתרבים בכמותם ואיכותם, וכל גדולי
התורה, בעלי הלב הטהור והזך הצדיקים והחסידים שתמיד בהם התפארנו בקרבנו
פנימה. על-כן רק זה צריך להיות האידיאל הפנימי שלנו, שיתן להשתדלות הלאומית
ערך נכון וקיים, כפי אותה המדה שנהיה אנחנו מתאימים במהלך חיינו ובהגיונינו
הכלליים לצורת התכסיס, המקווה ממנו, לכללות המין האנושי, ולאישיותנו
המיוחדת.
    כשהרבתה השערוריה הרוחנית במערב אירופא להפיל חללים, לקצץ את
נטיעותינו הטובות על-פי נוסח אשכנז במערצה    של הציביליזציה, ושיווי הזכיות
שתחת כנפיה, אחר נפילות רבות ונוראות, התאוששו טובים וישרי לב, צדיקים
וגדולים בתורה, לרכוש להם את הקולטור הזמני, ולהתאימו לחיי היהדות כפי
האפשרות. הצילו אמנם רק מעט מהרבה, אבל הם היו צריכים להתלבש בבגדים
שאולים, למוד מדתם של ישראל בקו אשכנזי, על-כן רק להחזיק להם טובה על
אותו החיל אשר עשו אנחנו צריכים, ואין לנו להתפלא כלל, על מעוט ההצלחה
שבתנועתם בפנים ידועים.
   אנחנו אמנם, הלא נשתנו עלינו הזמנים, לא בפילוסופיה אשכנזית אנחנו
צריכים לבוא, כי-אם בחפץ חיים עבריים, שמקורו האמיתי הוא מקור מים חיים של
תורת ד' אשר עמנו. ומה נח הוא לסגלו ולשעבדו לתורה ולתעודה   , אם רק לא
נקשה עורף, להיות דוקא עבדי עבדים מכודנים   , לרעיונות של הפקר ושל תהו,
רק מפני שכך היא המדה, אצל איזה כתה בין אומות העולם.
  הבו אחים, נחל להכיר, כשם שאנו מכירים את חולשתנו עניינו  ומרודנו,
ג"כ את חילנו וגבורתנו, את עשרנו הרוחני שיביאנו להרים קרן, להחיות רוח בנינו
בקרבנו.
   ביחוד עלינו לדעת, שהעמים שאנו קוראים אותם "מתוקנים" עדיין אינם
מתוקנים באמת ; רחוקים הם עדיין הרבה ממצב התרבותי הטהור של האדם,
וחושבי מחשבות הטובים שבהם מראים יפה בעליל את החסרונות הגדולים העצורים
בקרב חיי החברה שלהם. על מנהגי הנימוס והמוסר שלהם יש הרבה מה לפקפק,
מצד רגש המוסר האנושי ומצד התוצאות שהם גורמים לה לעצמה. גם הנהגת חנוכם
ובתי ספריהם עוד איננה כלל כסף טהור, אפילו ביחס האנושיות הכללית, והמבקרים
הכבירים מוצאים כתמים אמיצים ולקויים גדולים בכל הליכותיהם. אם-כן אנו
כשבאים עלינו כפרץ מים כבירים מנהלים חדשים, ומסדרים לנו הכל מחדש על-פי
החיקוי של אומות-העולם, מה אנו עושים, - לא מחכמה כלל. הם בעצמם לולא
ההכרח, שקשה מאד לחיי החברה הנשרשים להשתנות בחפזון, היו משנים הרבה
מסדריהם, ומשליכים הלאה כמה נגעים שדבקו בהם, ואנחנו באין הכרח, הננו
לוקחים מהם את הכל על עורותם ועל פרשם.
   גם זאת לדעת, כי כל חסרון מתנחל באיזה אומה יש לו מעיקים הכרחיים,
ודברים טבעיים שמסייעים לו, והגנות טבעיות לעומתו, על-כן איננו כל כך מזיק,
אע"פ שמעכב התפתחות ומאחר את הטובה מלבוא לעולם, ש,,לא מצינו שועל
שמת בעפר פיר" .   אבל כשבא עם אחר, אשר לא עמל במנהגים כאלה ולא גדלם,
ומקבל אותם מצד קלות דעת, בלא חשבון ודעת עצמו, כל אותן הרעות של
החסרונות יכאיבו לו על אחת שבע. אצל העם הזר אינן נמצאות כל אותן ההגנות
הנמצאות בטבע העם שהועתקו ממנו החיקויים הללו, וזאת היא הסבה היסודית,
שבכל מקום שהלך ישראל לחקות עמים אחרים נפל הרבה מהם במצבו המוסרי לפי
ערכו. ביחוד הדבר נוגע למצב בתי הספר, שהסגנון הלאומי הבלתי-מעובד שלנו
עושה מעשה נערות, כמעשה המתבוללים שכבר טעמנו את אחרית הליכותיהם, ואין
בינם ובין הראשונים מאומה, אלא שהראשונים חפצו בהתבוללות וידעו בבירור
מה שהם חפצים, והלאומיים שלנו, כל-זמן שלא יבאו להבין שלאומיות ישראל
צריכה להיות דוקא כפי טבעה ומקורה שהיא קדושה לד', הם מתרגמים את
ההתבוללות עברית, ותרגום זה עושה את ההתבוללות עצמה למין בריה משונה,
שאפילו להתבוללות איננה ראויה. כיון שאינם נותנים רוח חיים חזקים ישראליים
בגוף החנוך מהיכן יעמוד הרוח, - ורוח חיים זה אי אפשר שינתן כי-אם בתלמוד
ובמעשה. והמעשה מחויב הוא להיות דוקא בחנוך ביחוד שמירת התורה כהלכתה,
בלא שום התחכמות לומר "שמועה זו נאה וזו אינה נאה"    כפי שרירות הלב הבא
בכללו מקלות ראש, נגד כחה ועצמה של כנסת ישראל, ונגד חשיבותה האלהית.
והתלמוד צריך להיות דוקא עקרו מקרא משנה וגמרא, המזון היסודי לרוח ישראל,
יש רשות לבקש עזר מן העסקנים הטובים שבחכמת הפדגוגיה ונסיונותיהם להקל
את כובד הלמודים, וקל-וחומר שיש רשות, ואולי גם מצוה וחובה, לתרגלת השפה
בדבור החי, ולא היתה יוצאת ע"ז שום קטיגוריא מגדולי גאוני וצדיקי הדור שחיו,
כשתשתחרר מתערובות ההרס. אבל כל אלה הם ראוים להתקבל דוקא כשיש העיקר,
כשיש שמירה ועשיה, מקרא משנה ותלמוד, וקל-וחומר בארץ ישראל, פה אנחנו
חייבים להראות שאנחנו חיים, חיים שלנו, חיים של ישראל. אז המופת הלאומי
נעשה מופת חי, מבלי פנות אם הישוב הוא לעת עתה גדול או קטן, מכל-מקום עם
ישראל חי על אדמת ישראל ברוח ישראל, וכשהחיים הללו הם מתאימים, לעבודה
ולשכלול של ישוב, הנסיון הוא נסיון נעלה וטוב, והם קרובים לברכת ד' של "קץ
המגולה"  , שרוב העולם הנאור ראוי להיות שמח בו. "ואתם הרי ישראל ענפיכם
תתנו ופריכם תשאו לעם ישראל כי קרבו לבוא" .
   כל אלה הם דברים כל-כך פשוטים, עד שאי אפשר לפחות מהם מאומה,
וראוים המה לקובעם לאשיות   מעשיות בצורת ישובנו החביב, ואז יוסר התבלול
בלבול הלשונות של דור ההפלגה שבקרבנו יקטן ויחלש. עד מהרה נוכל להבין את
השפה הטהורה הטבעית, והפנימית, שבה גדולי ישראל, גדולי התורה, באמת
מבטאים את הגיוני לבבם, ועד מהרה נוכל לבוא למדה זו הטובה, להשתמש בכשרון
השפעת הרעיונות שיהיו קרובים ומתאימים זה לזה.
   הרבה דוגמאות נוכל לקחת לנו מחיי האיש הגדול הזה, בעל הלב הטהור
והחפץ הטוב לישועתם של ישראל ולכבודם. כמה היה חפץ תמיד לתמוך ולסעוד
כל רעיון טוב, כל פעולה מועלת ; וכמה עזבהו כחו, מנגיחות ודחיפות של ההריסה
הסוררת, שנכנסה כמסס נוסס    לתוך התנועה הלאומית ביחוד.
    כמה היה שמח אותו צדיק ז"ל על כל דבר טוב המביא אורה ושלום. זכורני,
למשל, הרה"ח סובלסקי    כונן את ספרו השנתי "כנסת הגדולה", לנסות כח של
השפעת רעיונות מצירוף התורה, הלאומיות וההשכלה, כמה היה עלז מאורנו ז"ל
על הנסיון הזה, שקוה ממנו תוצאות טובות לקדושת שם שמים, לחבת התורה,
ולאחדות ושלום בישראל. חזק את ידיו, ונתן לו חמר מסגנונו, ובצפיתו צפה
להתפתחות הענין בכללו ובפרטיו. עוד נסיונות פרטיים נסה ולא רפו ידיו, עד
שפגע באבן מעמסה זאת בזרותה של ההשפעה הרעה מהמבקשים לסכסך את רוח
עמנו עד היסוד, עד שנמצא הכל מרעל, כל תקון כל צל של חיים כבר הוא נטמא
במגע ובמשא של הוללות וכפירה בזויה.
    כמה מחשבות גדולות היו לאותו צדיק ז"ל בנסעו לארצנו הקדושה, לכהן
פאר בהרבנות בירושלם תיבנה ותכונן, כמה היה מקוה לעשות ולפעול, על
כל ועם כל. אבל, בבואו מה מצא ? מצא שהכפירה מתאמצת להתהלך בחוצות
ירושלם בגרון נטוי, חפצה לבלע את כל העולם העברי, ואין דורש ואין מבקש,
מכשלון כח, לטהר את הרוח במובן חיובי, לדבר מלה עברית בצורה עברית פנימית,
באותה הצורה, שהיא צריכה לצאת מציון מהר קדש אלהינו, לכה"פ כשהאמצעים
השליליים אינם מספיקים כלל לבדם. "מעונותיהם של ישראל, הצדיקים עפים
ומתעלפים" .  הידים הטהורות רפו, הרוח הנשגב ירד והגה נכאים , ועם דורו מה
ישוחח   , מעטו המבינים לדעו, ואשר כח בהם להיות לעזר לצאת המערכה בפועל
ובמעשה, על-כן הפכו עליו ציריו תמיד, ועצתו נבלעה. אמנם הלב הטהור והער
לא שקט ולא נח, אף כי לא נתן לו אף חלק אחוז מתאותו לראות על אדמת הקדש,
בכל-זאת כפי היכולת, שנתמעט הרבה מדאבון לב על המצב האומלל הכללי שנגע
עד נפשו, פעל ועשה, להטבת מצב בני תורה, הנאנחים ונדכאים, לתקון דברים
שבתורה ודת קדש והטבת מצב המוסדות היסודיות. אבל לא באלה לבדם היה
חפץ להתגדר. המושבות, הישוב החדש, היה לו משוש חייו, תקוה ועז. כמה היה
חפץ להשפיע עליו מרוחו הטהור, אמנם כבר עצרוהו החלאים, רפיון הגו והרוח,
הדעה העמוקה והפנימית, שהצלחת הישוב תלויה אמנם כפי אותה המדה שרוח ד',
שהוא רוח ישראל האמיתי, יפרח שם וישגשג, היא משכה אותו תמיד, לחשוב
מחשבות איך לרומם רוח היהדות האמיתית בטהרתה בהמושבות. אבל, הסביבה,
לדאבון לב, מצא אותה בלתי עוזרת עדיין לשכלל לזה אמצעים הגונים. האדריכלות
לבנין הגשר על התהום העמוק והרחב, שביו משאת הנפש הגדולה של צדיק החי
באמונתו, החש ומרגיש מה הוא עזם וישעם של ישראל, עד אותם שנפלו לעומק
ההרהורים הרעים שנפוצו לדאבונינו בין חלק מצעירי הישוב החדש לרגלי
המאשרים המתעים   , עד כדי להשפיע על האחרונים לבנות ולהחיות, חסרה חומר
רב. והחומר ההוא צריך להוסד, מתחתית מצב החנוך, שבחדרים והישיבות שבארצנו
הקדושה, לעורר את יושבי ארץ הקודש ברוח עז וחיים יחד עם רוח תורה ויראת ד'
טהורה, בחיפוש עצות נכונות איך להתאים את חפץ החיים והבנין, המצוי
בהמושבות על-כל-פנים באיזה מדה לשמחת לבבנו, עם יסוד החיים והתקומה
הלאומית שלנו, עם הכרה אמיתית פנימית לאהבת התורה ודרכיה דרכי נועם   ,
שהם לנו עז תהלה ותפארת אחרית ותקוה כדבר ד' אשר נאמן.
    והנה כל מה שהחמושים ברעיון הבנין יוסיפו להיות משפרים מעשיהם
ומחשבותיהם, ביחוד אלה המחשבות שמתגלות בספרות, כל מה שיוסיפו לדקדק
לקחת חומר להתעודדות הרוח, חומר בלתי מפוצץ ומהרס את כל מועדי אל בארץ,
באותה המדה יהיה נח להתאים את המכונות הנפרדות, שכל אחת דורשת את
צביונה. אבל, החוצפה היא קנאית נפרזה, איננה מוותרת משלה, ומשל אחרים,
שהיא אומרת שהם שלה, כחוט השערה, והיא הולכת הלך והוסיף לעפר בעפר קרן
כל צבי, עד שהרויחה לשום כל תקון ושכלול לשם נרדף עם מינות ופריקת עול
מלכות שמים, וכל התוצאות המדאיבות הנכרכות אחריה, עד שהולידה סירים
סבוכים    וצלמות תחת סדרים.
    עם כל המניעות מלעשות דברים קבועים בפנים, הועילה הרבה כניסתו של
אותו גאון וצדיק ז"ל לירושלם עה"ק בתור חטיבה לאומית. קורת רוח היא לאומה
כשהיא מוצאת דבריה החביבים לה כל דבר במקומו הנאה לו, ומי שיודע אך מעט
את החבה היתרה שהיתה מורגשת לאותו צדיק ז"ל מרבבות אלפי ישראל ואת
השמחה הפנימית אשר מלאה לבבות רבות מהקורת רוח הגדול שבא, אמנם,
האיש הנאה, למקום הנאה הראוי לו, - "ר' אליהו דוד וירושלם עה"ק", כמה היו
מתאימים הצלצולים הללו ! מי שרק לא נתרחק כ"כ עד לבלתי להכיר את רגשי הלב
הפנימיים והטבעיים של כללות עם ד', האוהב את התורה, ואת יראי ד' יכבד, כבר
הוא יודע להכיר רוממות ערכה של ההרגשה המשמחת הזאת שיש לה ערך הגון
ונכבד ביחש לרגשי אמונים, של עם קדוש לאנשי קודש, שבהם חיי רוחו. אינני
כותב בזה תולדה במובנה הרגיל, אבל אינני יכול למנע עצמי מלדבר את אשר
לבבי חושב, למראה הגדול הזה, של  נפש גדולה קדושה ונפלאה מלאה קדושה
וטהרה, יושר אמת וצדק, ומוכתר בכתר שם טוב   , במלא רחב נפוצות יהודה כמעט
בכל מקומות פזוריהם לשם ולתפארת, שהיתה מלאה חפצים גדולים ונעלים, אוצר
מחשבות קדושות וטובות על ישראל ועל רבנן, על התורה והארץ. הציור בעצמו
יאזרנו עז, אבל יותר מכל אנו צריכים ללמוד את הצד השלילי את הסבות אשר מנעו
את הנפש היקרה הזאת מהפיק חפציה הרמים והנשאים, למען נוכל להשתמש
בלמודים הללו, איך לכונן מחשבות בעצה    לימים הבאים עלינו לטובה, איך
להשתמש בכלי חמדה החיים אתנו, יוסף ה' על ימיהם, בגדולי הדור טהורי הלב
וקדושי המחשבה, איך נוכל למזג את ההשפעה שתהיה משותפת מכל העברים
השונים שלנו לבנות את בית ישראל, נשפר מעשינו נבונן רעיונינו ושבו לנו בונינו,
ביכולת, להיות בונים וגודרים עמנו בלא לב ולב .
החסידות, היא לעולם נזר ועטרה לישראל, אמנם נתערבבו המושגים מאפס דורש
ומבקש, והרוח ירד פלאים עד אותו הגבול של הערבוביה, שרבים אינם מבחינים
עוד בין החסידות הקדושה והטהורה, שהיא מחיה את האומה בהמצאה בין בניה, ובין
החסידות הדמיונית, שהיא מכלל "גלמי החסידות, בלי תאר ובלי צורה ובלי
תקון" , השפלה והפחותה שכל בן דעה וירא אלהים באמת ישתדל להתנשא ממעל
לה. כמה נדרשת היא לנו החסידות הנקיה הרמה והטהורה לעת כזאת, וכמה אנחנו
צריכים להתרומם להכיר מתוך הרגשה לאומית בריאה, את צרכה הגדול שהיא נצרכת
לכלל האומה. הרוח הלאומי, שמעודדנו להכיר את כח השלשלת הרוחנית הגדולה
המקפת את האומה כולה, בכל הזמנים ובכל הדורות, וק"ו בכל דור ודור, למרות
רבוי פלגותיה, התפוצצות כתותיה והבדלי אישיה, הוא צריך ללמדנו דעת להבין
את כל מדה גדולה של איזה רכוש נפשי, לא רק כפי מה שאנו רואים אותו במקומו
הפרטי, באיש הפרטי, שלפעמים לא נכיר את ערכו. לפעמים יהיה נדמה לנו מה מנו
יהלך אם דרכי חייו של אותו גאון וצדיק פלוני לא יהיו כ"כ קדושים וממולאים
בשקידה של תורה ומעשים טובים. זאת היא רק הכרה פרטית, אישית. אבל כשאנו
באים להכרה כללית, מיד אנחנו מרגישים איך בכלל האומה, המחשבות והרעיונות
מתבוללים ומתערבים הם, למרות כל קירות הברזל שלפעמים הם חוצצים בין איש
לאחיו. וכשנכיר את היבשת המקפת אותנו, המעיבה בעבים מלאים קדרות המחשיכים
את שמש חיינו הרוחניים, בין בערכנו הפרטי ובין בכלל האנושיות, עד מהרה נבין
שגם כל עם לא יוכל לחיות ולהתעודד אם לא יהיו מקוריו המוסריים הולכים ונוזלים,
אם לא יהיו לבבות ברים בקרבו, אשר ברוח טהור שבקרבם יפיצו את ערפלי
ההשתקעות של ההגשמה הבזויה והשפלה, "היש בה עץ אדם שמגין על דורו
כעץ"   כך היא מדת כל עם אף שאין עממותו מיוסדת בעקרה על יסוד קנינים
רוחניים, ומהסקירה הכללית נבא להבחין בדין ק"ו למדת עמנו עם ד', וביותר לפי
המצב המר והנמהר שאנו שרויים בו שקשרים של קנינים חומריים חסרים לנו
לגמרי, וגם בעת אשר היו ויהיו לנו הנם תמיד קשורים במערכות של הגיוני קדש,
חירותנו, מורשת ארצנו, חסננו ומעזנו בעבר, תקותנו ומטרתנו לעתיד, שהנם כולם
מלאים רתוקות קדש, חמושים בקדושה אלהית ובמגמות מוסריות רוממות ונצחיות.
    תואר החסידות הטהורה כבר נודע לכל שהיא אהבת חסד במלואה. אהבת
החסד כשהיא מתרחבת בנפש טהורה, באופן רחב, היא מוצאת את כל סעיפיה.
מאהבת חסד באה להתרומם לאהבת מקור החסד, אלהי עולם אשר אמר עולם חסד
יבנה .  מאהבת החסד ימלא באהבה רבה לצור ממנו חוצב, לעמו, וישתוקק להעצים
חילו, "איזהו חסיד המתחסד עם קונו, עם קן דיליה דא כנסת ישראל" .  באהבת
חסד פנימי יתפרץ הרגש בכל עת במה להחיות את אהבתו העדינה בפועל ובמעשה,
וברוח חכמה יתור לו הליכות קדש, שהכר היותר נרחב שבהם הם הרחבת המצות
ברוח אהבה לסעיפיהן ופרטיהן, המצות שבין אדם לחבירו בתור החסד המוחשי,
ושבין אדם למקום בתור הוראות לאהבת שם ד' ודרכי האומה הקדושה והחביבה.
הפעולות היוצאות מעצם טבע הנפש הטהורה, כשם שהן מניחות את הדעת היפה
כן הם מחזקות את הרשמים הטובים, וקובעות אותם בלב יפה יפה, ומתוך שעל-פי
רוב הם דברים שאינם של חובה, שאין בשלילת עשייתם שום רעיון של אימה
ושל קדרות נפש, על-כן הם ממלאים תמיד את נפש החסיד אורה וצהלה אהבת ד'
ואהבת עמנו ותורתנו, והפעולה הנפשית היא פועלת, גם מבלי מעשה, על העם
בכללו. רושם הקדושה והחסידות כשהוא עומד בזהרו, מכניס קרני אורה גם
לתוך לבבות רחוקים ומרעיף טל תחיה גם על נפשות יבשות. על-כן גדול הוא מאד
ערכה הכללי של חסידות טהורה ואמיתית, שבמדה מרובה מצאנוה בגאוננו ז"ל.
    לא אוכל מבלי להציב בזה קטעים מגוף הקונטרס של הצוואה המונחת
לפני, אשר אמנם רק מי שידע והבחין את גודל מאור האמת שהיתה בנפש צדיק
זה, יוכל לשער השערת אמת, את אמת המדה של גדלות הנשמה הזאת וטהרתה
בהיותה יכולה לכתוב ברוח תמים דברים כאלה.
    זה לשונו ז"ל : "מעודי אני שונא את הגאוה, עוד מילדותי וקטנותי תעבתי
בלבי את האיש אשר ראיתי בו סימני גאוה, כפי דמיוני, ב"ה שאין בלבי שמץ גאוה,
אם כי לפעמים הרבה אני רואה טוב כשרונותי ומעלות המעטות בי, אבל ב"ה
איני נפעל להתגאות עי"ז".
    "אהבת הבצע לא קננה בלבי מעודי, ואף כי לא אוכל להתפאר טהרתי לבי
עד כי הייתי שונא בצע, למדה זה לא הגעתי עדנה, אבל לאהוב ממון לא".
    "כן גם שנאתי את הכבוד מעודי ולבי דוה עלי בעת שמכבדים אותי, וביחוד
כשאני מכובד מגדולים וטובים ממני, ואני יודע שהם אינם מכירים אותי בטוב,
בעוה"ר אני מקבל כבוד יותר מהגיע לי וכ"ד הירושלמי שלהי שביעית, וא"א לי
להגיד להם ללא תועלת, שלא ישמעו אלי ויתלו בי גם ענוה יתירה, ומה אעשה".
    "המדות היקרות האלה מורשה הן לי מאבא מארי הרב ז"ל".
    "כן מעודי האמת נר לרגלי, ואת השקר שנאתי ואתעבנו בלבבי עד מאד,
לא אחפה על אוהבי ולא על קרובי במקום שהוא מתנגד להאמת, ולא אעשה שקר
בנפשי שלא להודות על האמת, איני עושה סניגורין במקום שיצא ממנו שלא כהוגן
בשגגה, ולא אכחד תחת לשוני שגגתי".
    "גם המדות הספונות האלה מורשה הן לי מאבא מארי הרב ז"ל, ואם כי עליו
נאה ויאות שם "עניו" ומדת "ענוה" היה בו מפני שהיה לו במה להתפאר, לא כן
אנא חלא בר חמרא  , מה אני ומה מעשי, אני מכיר ערכי הדל ותורתי המעטה מאד,
שאין לי כלל וכלל במה להתפאר, ואין בי מדת ענוה כלל רק פשוטו כמשמעו שאין
בי כלום ואינני כלום. אבל זה אוכל לאמר בטח אשר את השורש פורה ראש ולענה
אבי אבות טומאת המדות הגאוה שנאתי תכלית שנאה, לא מינה ולא מקצתה ,
היסוד לעבירות שבין אדם לחבירו, קלות וחמורות אשר כל הנוגע בהם לא ינקה,
ת"ל לא מצאה מקום בלבי עד כה, ישמרני ד' עד בוא חליפתי   לטהרני".
  "אהבת תוה"ק ולומדיה, וביחוד לגדולי הת"ח ויר"א אמיתים, היא בלבי
ונפשי. מאד הנני צמא עוד גם היום לעמוד לשרת אחד הגאונים האמיתים, צדיק
גמור, פשוט לשמשו כעבד לאדוניו, אך בעונותי עוד לא זכיתי לזה, במקום שמכירים
אותי הוא מן הנמנע, ובמקום אחר לא נזדמן לי עד היום למגינת נפשי". -
הלאה יאמר, "מעודי לנגד עיני מאמר חז"ל הק' "יהי כבוד חבירך חביב עליך
כשלך"  , וגם המאמר "כל היודע בחבירו שהוא גדול ממנו אפילו בדבר אחד חייב
לנהוג בו כבוד" .   ולכן אני נזהר הרבה בכבוד זולתי, יהיה מי שהוא, ובפרט למי
שיש לו יתרון עלי בדבר מה, שהטילו רבותינו חובה לנהוג בו כבוד".
    "מפני טבעי לברוח מן הכבוד הייתי צנוע ונחבא, להסתיר א"ע מפני ב"א,
לא הראיתי כתבי הק' וחיבורי, אשר זכני השי"ת בזכות אבותי ז"ל, רק לאדם
אחד מאלף מהמיוחדים שבידידי ובאי ביתי. ולבל אבוא לידי זחיחות הלב   ,
בראותי ריבוי כ"ק, ת"ל, (כה ירבו ויעצמו לאמיתתם), כתבתי על הדף הראשון של
כל חיבור מאמר ריב"ז "אם למדת תורה הרבה אל תחזיק טובה לעצמך"    וכו'.
(וממני למד גם אחי הרב ז"ל לעשות כן). "נזהרתי בכבוד מי שגדול וזקן ממני
שלא לכתוב לו "ידידי" כאילו חברותא נמי איכא בהדי'".
    הלאה כותב, "מיום עמדי על דעתי נזהרתי בהפרשת מעשר מכל הרוחים
שיזדמנו לי".
    "במצות ק"ש בזמנה הייתי נזהר מיום עמדי על דעתי. וזה לי כעשרים שנה
שהורגלתי לקרות ק"ש קודם הנץ החמה, לצאת יד"ח איזה מהראשונים ז"ל שק"ש
ש"ש הוא דוקא הנה"ח".
    "בתפלה בצבור נזהרתי הרבה ב"ה, וכ"פ היה לי יגיעות רבות ועמל רב,
עד שקבצתי עשרה, ומעודי נדמה לי באם אתפלל לעצמי כאילו לא התפללתי כלל".
    "זה איזה עשריות שנים שהרגלתי עצמי לשאת תפילין קטנים כל היום,
ובפרט כשאני בדרך מתבטל מלמודי לקיים דחז"ל במכילתא ס"פ בא "כל המניח
תפילין כאילו עוסק בתורה".
    "זה איזה שנים שהנהגתי לשאת כמה זוגות תפילין בכל יום, פן ואולי אינם
כשריס. אך בכמה קציצות אין לחוש". "מעודי לא נתעצלתי לעשות גמ"ח בגופי כפי
יכלתי, ידי לא אסורות לקבץ נדבות ורגלי לא לנחושתים הוגשו לחזור על פתחי
נדיבים".
    "הן תלאות רבות והרפתקאות שונות עברו עלי ל"ע והן הן הזקינו אותי בלא
עת, אין דבר אשר יבואני לידי בכי תיכף כמו שמביאני זכרון ירושלם עיר קדשנו
ובית תפארתנו, גלות השכינה גלות התורה וגלות ישראל, אשר ברגע התבונני
במו זולגים עיני דמעות".
    "בטרם קבלי עלי משרת הרבנות כמעט היו רעיוני קשורות בהרהורי תורה
תמיד, גם כשהייתי מדבר עם ב"א לבי היה אל עיוני תורה, והיה מרגלא בפי לומר
שזהו פשט הכתוב והגית בו יומם ולילה, שהוא לשון מחשבות הלב כפי' רבינו
הגר"א ז"ל עי' אור"ח מ"ז בביאוריו ז"ל".
    "משנים כבירות הנהגתי עצמי בכל עת שאני שוכר דירה חדשה לקיים בה
מצות מזוזה מן התורה לכל הדעות, ולאשר לרוב הפוסקים ס"ל דשוכר אינו חייב
במזוזה רק מדרבנן   , ע"כ אני קונה מבעל הבית חדר אחד במעות מזומנים
למשך זמן קצר באופן שיהיה קנוי לי מה"ת, ודבר זה מועיל לי גם לענין קביעות
המזוזות תיכף ואף ששוכר בית פטור כל שלשים יום, (ויל"פ שגם אם שכר ליותר
משלשים פטור קודם שלשים, ויעויי' בפ"ת   ), מאחר שבחדר הזה שאני קונה חייב
אני מה"ת מברך אני עליו ומוציא בברכתי את כל החדרים האחרים. ואין לפקפק
בזה משום דלא סמכא דעתי' בלא כתיבה, א"כ ה"ל כמו הערמה, דבודאי במכירה
לזמן קצר סמכא דעתיה, והוא קניה גמורה ע"פ ד"ת ודרבנן, ולא נמצא בתורה
זמן כלל לכמה חובת מזוזה בשלו, ובודאי גם שעה אחת כשדר בבית שלו חייב
במזוזה מה"ת".
    "בשעה שהייתי דורש ברבים, בשבת הגדול ושבת שובה, הייתי אומר מקודם
הנני מוכן ומזומן לקיים מ"ע של הוכח תוכיח כו', ויה"ר שיהיו הדברים מסודרים
בפי ונשמעים לעבודתו ית"ש ושלא אכשל בלשוני ליגע בכבוד איש ח"ו, ות"ל
שהייתי נזהר בזה בכל אופן היכולת בידי, ישמרני ה' גם לימים יבואו עלי לטובה".
    "בשל זולתי הייתי נזהר מאד, וגם לחמוד בלבי הייתי מתרחק, בכלל פעלתי
בלבי ממש כדברי האבן עזרא בפי' הלאו הזה אשר את של זולתי הוא בעיני כאי
אפשר להשיגו בשום אופן    והוא נמאס בעיני כבשר חזיר וטרפה".
    אחרי אריכת דברים של מילי דחסידותא יקרים ונפלאים כותב, "הגדת
ספור יציאת מצרים הלהיבה נפשי ולבבי, וכל קרבי, עד כי בכל מאמצי כחותי
הגדתיה ובאמרי "והיא שעמדה" נזכרתי כל התלאות והרפתקאות שהיו לאחינו בית
ישראל מאז ומעולם אשר לא יאומן ולא יתואר, הנס הנפלא שעוד נתקיימו "וגדול
הרועה שמצילן"   , לא יכולתי להתאפק בשום אופן מבכיות ועיני נגרו מעצמן בלי
הפוגות עד שבושתי מבני ביתי".
    מאלה הקטעים, שהם מעט מהרבה מכל המדות הטובות, הזריזות הקדושה
והטהרה, המלאים במגילת סתרים הנ"ל שהיתה גנוזה עד העלותו מאתנו, יוכל
ללמוד רק מעט מהרבה כל החפץ להבין את יקרת נפשו הטהורה, את הרגשתו
העדינה, ועל כולם אהבת ד' ויראתו הטהורה שהיתה בלבבו. וכאשר נצרף אחת
לאחת כל החמודות המוסריות הללו וסעיפיהם, עם גדולת התורה וכל הכשרונות
הנפלאים שהיה הוא ז"ל מצויין בהם, רק אז נוכל להוציא לנו איזה ציור מסומן מכלי
המדה זה שהיה לנו, ושנלקח ממנו בעונותינו.
    נפלאות היו השעות האחרונות של אותו צדיק ז"ל. מנוחת נפשו וצהלת
רוחו היו שלמים אתו, שלות צדיקים פנימית היתה חקוקה על פניו המאירים, ברוח
נכון היה נכון להשיב נפשו למקור מחצבתה, לאלהים אשר נתנה, שיחו והגיגו
באהבת תורה לא סרו ממנו, ובשחוק צדיק תמים האיר פנים למדברים עמו, בסבר
פנים יפות, ברגשי אהבה וידידות נעימה,
    ברגעים האחרונים בתחלת האשמורה השלישית, של ליל העברות , יום
לוקח ממנו מחמד עינינו, ליל ג' אדר ראשון תרס"ה, כאשר הרופאים העירו בקרבו
את כח החיים ע"י מזרקות מבעד לעור, החיש לאמר פרשת תפילין בעוד לילה,
מדעתו, שכבר לא יקיים מצות תפילין ביום, חפץ לקיימה בדבור ולמוד גם שלא
בזמנה, מרוב אהבתו למצות השי"ת, "עז והדר לבושה ותשחק ליום אחרון"
    השמועה של סילוקו של אותו צדיק ז"ל הקיפה את כל העיר הקדושה,
ותרעש העיר ומחוזותיה ותהי לחרדת אלהים.
    אמנם מעטים היו ימיו פה על אדמת הקדש בעיר קדשנו, והם היו ג"כ
רעים מלאים חלאים ומכאובים שונים, ומפני כך לא רבו כל-כך לפי ערך המכירים
אותו לפי כל ערכו הגדול. אבל היחידים הקרובים אליו מגדולי עה"ק ת"ו, וכל עם
ד' בהרגשה פנימית, הכירו את ערך האוצר הנחמד הזה שהיה להם, אשר שת כבוד
והדר על עיר הק', ואשר הרבה לעשות לטובתם לפי ערך מעוט הזמן ורוב
המפריעים, וביותר על הרצון הגדול והאדיר, על החשק של אהבת הטוב והחסד
שהיה לו ז"ל, שנגנז עמו ולא יצא אל הפועל מכמה מניעות שונות, אשר עלינו
החובה, למען כבוד עמנו ועיר אלהינו, להתעודד לתקן, לאמץ ולחזק, בכל אשר
ימצא שם בדק. רוח ד', רוח האמת והחסד שהיתה שפוכה על מאורנו ז"ל, היא
צריכה להיות חיה בקרבנו. רוח אהבת עם ד' ואהבת ארץ חמדה, המחוברת עם
אהבת השי"ת ותורתו, שהיתה גנוזה בארון הקדש הזה שנגנז, צריכה היא לפלס
נתיבה ולצאת אל הפועל ברוח עצה וגבורה, ברוח דעת ויראת ד', להתחזק ולעבוד
עבודת האמת והשלום, להגדיל כבוד עמנו וארץ חמדתנו וכבוד עיר עז לנו, לעניני
כל עם ד', ומידו קרנים לה על מלא רוחב כל הארץ, להתהלל בשם ד' ועזו, לרומם
כבוד שמו ע"י הרחבת תורת חיים חכמת אמת ודעת אלהים אמת בשערי ציון,
לעת כזאת אשר אנחנו צריכים מאד לבצר כח המחשבה הישראלית האמיתית
להיות דוגלים בשם ד' ואמונת אומן ברוח משפט ועז. עת לעשות לנו היא העת
הזאת, אשר בעוונותינו הרבים הננו הולכים ודלים, וגדולי עולם גודרי גדר עומדים
בפרץ מעטו. על-כן החובה קדושה עד אין חקר שנלמד את בנינו דעת ויראת ד',
להרגילם משחר טל ילדותם בתלמוד של הלכות יראת ד' ודעת דרכיו, בהתאמה עם
כל יתר הלמודים המעשיים והרחבתם, לעורר את כח הרעיון והמחשבה בלבב בעלי
הכשרונות שבנו, כדי שיתפתחו בכשרונותיהם יפה ויוכלו להוציא מעומק לבבם
דברי חפץ, הגיונות טובים ומחשבות טובות, לחזק רוח עמנו המתרופף ולרומם קרן
ארץ חמדה, להראות שאוירה באמת הוא חיי נשמות ומרבה חכמה.
    "והיה אמונת עתך, חוסן ישועות חכמת ודעת יראת ה' היא אוצרו" .
    דמות דיוקנו של אותו גאון וצדיק זצ"ל יעודדנו ללכת בדרכיו, להוציא את
הטוב ואת המישרים, את אהבת החסד, הצדק, השלום והאמת, הכל מאוצרה של
יראת ד' טהורה העומדת לעד, עד אשר רוח ממרום עלינו יערה, ונזכה גם אנו
לאותן הרגשות הקדושות והטהורות שהיו אצורים בלבבו הטהור, הנתונים ליחידי
סגולה המתהלכים לפני ד', בתם דרך ויושר לבב. זכותו יעמוד לכל הלומדים
ממעשיו, ומשתדלים להיות דבקים במדותיו הנעלות והתרומיות, ולכל עם ד' הגוי
כלו, אשר כל מעיניו ז"ל היו ברוממות קרן ישעו וכבודו, והיו עינינו רואות
את מורנו בעת יקיצו וירננו שכני עפר.
  אשר המתברך בארץ יתברך באלהי אמן והנשבע בארץ ישבע באלהי אמן
כי נשכחו הצרות הראשונות וכי נסתרו מעיני : כי הנני בורא שמים חדשים וארץ
חדשה ולא תזכרנה הראשונות ולא תעלינה על לב : כי אם שישו וגילו עדי עד
אשר אני בורא כי הנני בורא את ירושלם גילה ועמה משוש : וגלתי בירושלם
וששתי בעמי ולא ישמע בה עוד קול בכי וקול זעקה : לא יהיה משם עוד עול
ימים וזקן אשר לא ימלא את ימיו כי הנער בן מאה שנה ימות והחוטא בן מאה
שנה יקלל : ובנו בתים וישבו ונטעו כרמים ואכלו פרים : לא יבנו ואחר ישב לא
יטעו ואחר יאכל כי כימי העץ ימי עמי ומעשה ידיהם יבלו בחירי : לא יגעו לריק
ולא ילדו לבהלה כי זרע ברוכי ד' המה וצאצאיהם אתם : והיה טרם יקראו ואני
אענה עוד הם מדברים ואני אשמע : זאב וטלה ירעו כאחד ואריה כבקר יאכל תבן
ונחש עפר לחמו לא ירעו ולא ישחיתו בכל הר קדשי אמר ד'  : כי מלאה הארץ
דעה את ד' כמים לים מכסים .
                במהרה בימינו אמן
  אגרות האדר"ת
      עשרים אגרות
מהגאון ר' אליהו דוד רבינוביץ תאומים זצ"ל,
שהיה אב"ד בקה"ק פוניבז' ומיר ברוסיה
ובאחרית ימיו שמש בכתר הרבנות לעדת
אשכנזים פרושים בעיה"ק ירושלים תובב"א
              אגרות האדר"ת
                     א
בס"ד.
  אמרתי לעוררו בדבר חידוש אומר מן החדש   לדעתי הפעוטה.
  בדרושי לשבת העבר, (אשר בעה"י הגדתי של"ש  * רצופות), הארכתי בדברי
המג"א סתק"ו שבשבת ע"פ אם שכחו ליטול חלה מלחם חמץ א"ל תקנה, והמצאתי
אופנים בהיתר, מלבד מה שפלפלתי ב"ה על כל דברי האחרונים שראיתי בענין זה.
ובסוף דברינו אמרתי שאם הייתי כדאי ה"א   דבר חדש בזה. הן בשו"ע יו"ד
סשכ"ו מבואר העושה עיסה לחלק פטור, והלכה זו רפוי' בידי רבותינו הראשונים
וגם האחרונים, שא"כ האיך משכ"ל חובת חלה כלל. ובאמת מ' בשאר ראשונים דאה"נ
דגם כשעושה עיסה לעצמו נמי פטור, ויעוי' במע"מ ה' חלה, ובש"ך יו"ד שם,
(ובבאורי מרן הגר"א ז"ל סק"ו, מה שהאריך בזה, וכמעט שאינו סגנון לשון קדשו).
  אמנם הצל"ח ברכות ל"ח, א', כ' דה"ט שחייבות בחלה מפני שאח"כ עתידין
לצרפן בסל, ולכן אם מחלקן לאנשים הרבה שאינם מב"ב אה"נ דפטור. וכן אם
אינו עתיד לצרפן בסל, פטור גם כשעושה לעצמו ומחלקן, עש"ב.
  ולפ"ז הי' נ"ל בזה, ע"פ מה שחקרתי אם צירף בסל לחמו של אחרים אם
נתחייבו.
  ולכאורה ד"ז תלוי באם מירח כריו של חברו, שנחלקו בזה ריו"ח ורשב"ל,
דלריו"ח חייב. ונ"ל דה"ט דל"ש בזה אין אדם אוסר דש"ש, דה"ל כמו הטיל בשר
בקדירת חלב של חברו, וכתוס' יבמות פ"ב ב'. וה"ט דעיקר חיובו של תבואה
כשנגמר לאכילה, והוא במירוח המוץ שלו, וע"כ גם כשעשה אחר כן נתחייב ממילא.
  ויעוי' בתהר"י רפ"ה דברכות, שכ' דאם עירב תבן ומוץ בתבואתו גם כשכבר
נתחייב, שנפטר גם אח"כ מתרומ"ע.
  ומזה דנתי לענין הפקר אחר מירוח, שנסתפק בזה השעה"מ, ואכ"מ.
  ולכאורה ה"נ לומר דל"ש זה רק במירוח, ומה"ט דממילא נעשה תבואה ונתחייב
בה כשלש עיסתו של חברו.
   אבל כשיצרף בסל לחם אפוי, האיך ס"ד לחייב, ואינו דומה רק לאוסר דבר של
חברו במחשבה שלמ"ד אא"א דבר ש"ש לא נתחייב.
   (ואפשר גם למ"ד אוסר דש"ש ע"י מעשה ג"כ אינו חייב כאן, דהתם איסור
הוא, אבל כאן הוא מביאו לידי חיוב מצוה, וה"ל כמקדיש דש"ש, ויש לדחות).
   ואם נצדק בסברא זו יש להוסיף עוד, דאין צירוף מועיל רק כשהוא מצרפו
לחייבו בחלה, שאין צירופו לענין אחר רק למטרה זו, אבל כשל"ה כוונתו לצרפו
לחייב, רק שנצטרף מאליו א"ח כלל, וגרע מנתמרח בעצמו. ולפ"ז נסתרה סברת
הצל"ח, דה"ט דכשעושה לעצמו לחלק חייב משום שסופו שיצטרף בסל. וצ"ל
דכוונתו שלפ"מ דקיי"ל שמצרף בסל חייב, ע"כ גם כשעושה לחלק חייב כיון
שסופו לצרפו להביא עצמו לידי חיוב.
   (ומדברי הראשונים שכ' בענין זה שמא יבא לידי צ"ס   יש לפרש כוונתם ג"כ
באופן שירצה לחייב עצמו).
   וא"כ ננפח בידן  , שלפ"ז אין מקום לחקירה זו כל עיקר. שהרי למנהגינו אופין
איזה לחמים לשבת, (ובמציאות רחוקה שתהי' בכל אחת שיעור חלה), ובעל
הלחם בא לשאול איך יפריש, וא"כ הלא לא צירף כלל עדיין, רק שרוצה
לצרף, ע"כ מתחילתו לא נתחייב עדיין, וכשנאמר לו שלא יצרף נפטר לגמרי מן
החלה, דהא מתחילה דעתו לחלק.
   ומפני כבוד השבת יש לצרף דעת הרא"ה בס' החינוך פ' שלח, וכן הביא בס' או"ז
הגדול בשם הר' יצחק ב"ר אשר, וכ"נ מל' רש"י פסחים מ"ח ב' ונדה ח' א',
דצירוף סל אינו מועיל רק כשרודה ונותן לאותו סל, ולא אם נתן מן התנור למקום
אחר ואח"כ לסל. (והאו"ז בעצמו חולק ע"ז), וד"ז אין נוהגין כלל, וא"כ לדעתם
פטור לגמרי.
   ואני עני, מעודי אני זהיר בזה לצאת י"ח הרא"ה והנזכרים, הואיל ונפיק
מפומייהו דהנהו רבנן קדישי ז"ל זי"ע.
   ובאמת הי' נ"ל בענין קבא מלוגנאה לפסחא, דזהו רק למנהגם שהיו אופין
מצות עבות עד טפח, אבל לדידן שאופין רקיקין, וע"י עוזרים רבים, י"ל דגם
יותר מקבא מלוגנאה מותר לכתחילה, וא"ש.
   וא"ש קו' הח"ס חאו"ח סקכ"ז, בשם רב א', מדר"א על ב"ש דחמץ בככותבת
שאין שיעור חלה מסתם עיסה (מלבד שהוא בהעלם ברייתא ערוכה פסחים מ"ח,
סע"א, דלר"א קביים, כמו שהעירני בן אחותי המנוח הרב ר' מיכל זצ"ל), דהא
משכ"ל בדקות.
   ואשר העירותי אשתקד, במצה כפולה דלא גריעא מעבה, ומעכת"ר ש'
 האריך בד"נ   ואת"י כעת, מצאתי כעת בדברי אא"ז הלבוש ז"ל שכ' טעמא
 דמצכ"פ, שמא נכנס חום בין הכפלים בטרם הספיק להאפות ונתחמץ בין כך.
   בקונ' אה"ש   נשמט מן הדפוס להעיר ע"ד הפטרת שה"ג וערבה מה שאמרתי
 בס"ד, דבשנות הביעור לבד הוא שצריך להפטיר וערבה, (וכשנתינו עתה), ולא
 בשאר השנים, ומש"כ בס' מעשה רב בשם מרן הגר"א ז"ל, דכשחל ע"פ לא יקראו
וערבה, נפלאתי שבשנ"א פ"ב דמעשרות הכריע דהביעור דווקא בעיו"ט האחרון,
 ולא כהגורסים הראשון. ובאמת הוא דבר חידוש, שכשחל ע"פ בשבת מתי יבערו
 להגורסים בראשון. ויעו"ש באה"ש פ"ד בשם ס' משנה ראשונה.
                     ב
   הגיעני "חוברת הפסגה" חלק שביעי, ונחרדתי על מאמר אחד, ולדעתי נחוץ
מאוד לעיין בזה להורות הלכה למעשה, ואני מחוסר ספרים אנכי כעת ואין לי הטור
עם החשבונות ולא הפר"ח, וגם לא ס' העברונות, ובשגם מוקף ואפוף טרדות בטילות,
ל"ע, ושמעתא בעי צילותא יתירא, ובל"ס יש לו למעכ"ת ידיעה רחבה בזה ממני.
   ואולי אין בידו הקונטרס לכן אני מעתיק דבריו.
   "הנה מסדרי הלוחות סדרו לנו שנת תרס"ב לשנה חסרה ועי"ז נקבע ר"ח
שבט ביום ה', והוא מולד זקן כי המולד ביום ה' בשעה ה' בערב. ועיינתי בטור
בלוח העברונות, והנה לפי חשבוני שנת תרס"ב היא שלימה ויגיע ר"ח שבט יום
ז'. ובפר"ח חולק על הטור בזה, ומפני כבודו של הטור כ' שיש ט"ס בטור, וטעמו
שהמולד של תשרי תרס"ג הוא ביום ה' אחר חצות, ואין בו א' מד' דחיות המבוארות
שם, ע"כ מוכרח להיות רה"ש בו ביום עכצ"ל השנה חסירה ור"ח צ"ל ביום ה'
מולד זקן.
   והנה אנכי אשאל שאלת תם כי לדעתי ד' הטור נכונים, דבר"ה (כ'.) בסוגיא
דמאיימין עה"ע פסק הרמב"ם כל"ק דהוא סתמא דגמ' דאין מאיימין עה"ע רק
לעברו ולא לקדשו, ואף לתירוץ דאביי הא בנו"ת הא בשאר ירחי, ופי' התוס'
די"מ איפכא דבשאר ירחי מקדשין היינו דווקא לצורך, וכמ"ש רש"י ז"ל כדי
שלא יהיו יותר משמונה מעוברות, ע"ש, והכא ל"ש זה. וכאשר נעיין היטב במתקני (?)
הקביעות שלנו נראה בעליל שגם המה סוברים כל"ק, כי נזהרו ממולד זקן,
שכאשר נזדמן להם מולד זקן בימים שלפני אד"ו, ד"מ ביום ג' אחר חצות, הם
דוחים ר"ה ליום ה', הרי נוח להם לדחות ר"ה מיום הראוי ע"פ המולד למחרתו,
כדי של"י מולד זקן. ועתה פליאה דעת ממני ל"א להבין מדוע לא נדחה ר"ה
דשנת תרס"ג מיום המולד בעבור מולד זקן דר"ח שבט כו'". עכ"ל. וזכורני שבהיות
המחבר "עתים לבינה" שנת תרמ"ב בפ"ז  ראיתי בספרו שבשנת תרס"ג מחולקים
בו הטור והפר"ח מתי ר"ה, ומרוב צערי זלגו עיני דמעות כנחל ואמרתי אוי לנו
מי יורה לנו בעת הזאת אשר הדור יתום ד' ירחם, ושאלתיו מה יאמר הגרי"ל דיסקין
זצ"ל שהי' אז בבריסק (כמדומני), וא"ל שבודאי הלכה כפר"ח שהוא בתרא.
  ולי הי' שו"ת אבני צדק מגאוני אונגריא, שנשאל כבר כזה על שנת תרנ"ב
(כמדומני, או קרוב לו), שהוא ג"כ ממש כענין זה, והשיב בפשטות שאין חשש
מה שהוא ר"ח קודם המולד שאין לחוש ע"ז כלל, במקום שא"א באו"א.
  גם הס' "עתים לבינה" גם הס' "אבני צדק", כן גם העברונות, בעוונתי נשרפו
ל"ע בהתבערה האחרונה בקיץ תרנ"ח, וא"א להשיגם. בשגם א"ל ידיעה בזה
כראוי להלכה למעשה בדבר גדול כזה, ע"כ נא ונא, יהי' מטובו לפקח בעינא פקיחא
לפי תבונתו החודרת לדעת המעשה אשר יעשון.
                     ג
ב"ה א' לס' ובאו כל הברכות והשיגוך
  לחתני ידי לבי ואהו"נ הרב ר' אברהם יצחק הכהן הגאון אבד"ק בוסק שלי"ט, ענ"ב
  ובנם הנעלה עם בנותיהם היקרות ובתוכן גם נכדתנו הנחמדה פרידא תחי', יגדלום
  לתוחומע"ט ברב עונג ונחת.
  שלו' שלו' עד העולם.
  היום הגיעני יקרתו הגלוי מיום ה', אשר ישאל לבניי הי"ו מדבר האסון
הנורא אשר קרה פה, ל"ע, וכבר כתבתי מעט לדודנו רפ"ק   נ"י ביום ו' עש"ק
העבר, ביום שובי לביתי אשר הבהילוני לבא לטובת האומללים בזה.
  עתה אשיחה וירוח לי.
  מה אומר ואשיח, נסתר עלי המדבר  , - ביום ב' ראה הבערה ללהב יצתה
בחצות היום, ובאופן מבהיל הקיפה כל חצי העיר, עד כי לא הי' מקום להציל,
וגם כלי המכבים עם כל מאשינותיהם  , אשר היו עשויים עצהיו"ט ומשוכלל כבכל
הערים הגדולות, לא עשו תושי', נקרעו ונשרפו ונתקלקלו, ולכן עשתה האש את
שלה, ר"ל. כל הספרים וכלי הבית עד תומם הוציאו מן הבית, והניחום בחצר
בהכנ"ס, אך אחר זמן קצר שעלתה גם בית מעוני על המוקד ל"ע, וקרבה האש
גם לחצר בהמ"ד, גם בית הת"ת ובית הישיבה המפוארה נשרפו ל"ע, אז החלו
להוביל הספרים הלאה הלאה, אבל כבר נלאו נשוא, כל בני העיר היו באימה
 ובפחד, כל ב"ב הנערים השלשה שליט"א וזוה"ר   הי"ו כבר היו עיפים ועמלים
 מעמלם הרב להוציא כל רכושנו לחוץ, ולכן בקושי הצילו אח"כ מה שיכלו והנשאר
 נשרפו או נאבדו ונגנבו ר"ל, גם כל הקונטרסים של זכר למקדש ואחה"ש   החביבים
 עלי עד לאחת עם קונ' הח"פ  , גם המאטריצין של הח"פ והאה"ש עלו כליל על
 המוקד, ומאוד לבי עלי דוי עליהם, כי הי' בדעתי להו"ל שנית, ואולי לכן נענשתי
 כי נתעצלתי במצוה הזאת, לזכות את הרבים, אשר כבר זה כשלש שנים החילותי
 לעסוק להדפיסו שנית לקונ' ח"פ, ואח"כ נענשתי בעסק בני מרדכ"י שי', וכן
 גם עתה, ד' יחוס עלי וירחמני.
   מן הספרים שלי נחסרו יותר משליש, וביותר הספרים היקרים שכבד להשיג,
 ומלבד הנחוצים, חומשים משניות תנ"כ מחזורים כו' וכו' תפלין של בניי שי', ספרי
 הרמב"ם, שאלתות, ש"ע או"ח יו"ד וחו"מ ועוד ועוד, המקום ימלא חסרוני במהרה.
 וביותר ידאב לבי על החורבן הנורא כמעט יותר מחצי העיר מבהיל מאוד יותר
 מבפעם הראשון (שלהי שנת תרנ"ב) וכפלים מבפעם השני (קודם הפסח תרנ"ד),
   בדבר מצבי, ת"ל ניצולו כל כ"ק (לבד איזה ספרים שהיו כתובים בגליונותיהם)
 וכשני שלישי הספרים, אך כל רכוש הבית כמעט מכולם נשאר גם לפחות מרביע
הרבה. אמנם כ"ז כאין לעומת אסון העיר האיום ונורא מאוד, אשר לא יאומן,
וגם א"א להשיג דירה כראוי, גם שלא כראוי הוא בממון רב, ועתה בקושי השגנו
שני חדרים עם בית בישול עד ז' ימים בחודש מרחשון בעד עשרים רו"כ, ולשנה
הבעל"ט ירצו מאתים רו"כ, ולתת מראש, ואיר אוכל כעת לשלם סך עצום כזה
כעת, אשר העיר נתרוששה ונתדלדלה ר"ל, והרבה יצאו מן העיר לעיירות אחרות,
וההכנסה ואף כי השכירות מהשמרים, - מה יהי' לימים יבואו הבעל"ט, לא נוכל
להתייעץ.
   ועתה ירצו האומללים שאסע לעיירות הגדולות לאסוף בעדם, ואין אני ראוי
לאיצטלא כזאת, ובכ"ז לא אוכל להשיב פניהם, אך כבר הוא קרוב לימים הנוראים
הבעל"ט ולא ידעתי איך אעשה, ירצו כי אסע למינסק, ווארשא, ווילנא, לאדז,
וביאליסטאק, ואני אם הי' באפשרי לעסוק בריגא הייתי נוסע עתה, אך בכלל כבר
הוא קרוב לימי החג הבעל"ט, ולא עת היא כעת לנסיעות ולקיבוץ ממונות.
   בקשתי לישב בשלוה, בבית אחותי וגיסי שליט"א בנאות דשא הרחק מאדם
העיר, אשר לעונג רב הי' לי שבתי שמה, אשר בעונותי קפצה עלי רוגזה של חורבן
העיר  , ר"ל, ונאלצתי לשוב לביתי במעון צר ולחץ ודאבון לב, ד' ירחם על עמו
ועלינו.
ב"ה כי בניי הם בבריאותם, כה לחי, יזכנו ד' לשמוח בטובם.
                     ד
   פרט א' ממניעת רצוני לנסיעתי הוא מאשר בחלה נפשי ביותרת הכבד,
ואשר יתאמצו להשביעני שביעה גסה מכבוד הראוי לחותן משה, שליט"א, ונפשי
מרה לי ע"ז וכיו"ב.
   אמנם העיקר כאשר כתבתי במכתבי והנני להודיעו לכתר"ה שי' דבר אשר
ראוי ואולי נחוץ לו לדעתו.
   הן עבר דרך פה הרב ר' מק' והפצירני לכתוב בעדו לפ' ולא הפיק רצון ממני
ע"ז, ותשובתי לו היתה נצחת, הן העדה שמה כראשי העדה הם מהאנשים
השונים מדעותינו אנחנו, ואין שמי נודע להם, בודאי, בלי שום ספק בעולם, כי מה
ידעו בליטראטור הרבנות, וע"כ ערבך ערבא צריך  , ולזאת מה דמות נערוך למכתב
הבא מרב לא נודע להם בעד רב שלא נודע להם. ויאמין לי ידידי שי' שזה פעם
הא' ששמעתי שם הקהלה הזאת, ומעודי לא שמעתי שמה, ולא ידעתי כי היא קהלה
הראוי' לרב, ובפרט שיש בה גאון.
   ואחרי כל אלה הם מוכרחים לדרוש לאותם הגאונים האדירים אנשי שם
המיוחדים במדינה שהיו באספת הרבנים, וא"כ הפוכי מטרתא ל"ל .
   ובכלל לאיש לא נודע לנו בעצמינו צריך להתרחק מלכתוב, ואין להביט כלל על
עדות זולתינו. -
   כן גם המשל הנודע שאין אומרים הטבת חלומות אחרים על אחרים הוא מחוכם
מאוד.
   ומאוד נפלאתי על מעכ"ת שי', אשר טוב מזגו ואהבת ת"ח וגרים גברה אצלו
כ"כ, אמנם ידידי שלי"ט יתגבר על רצונו ויתאמץ להתאפק מכיו"ב, לימים על"ט
ביחוד מריבוי התוארים. -
   קיימתי בו מצות תוכחה מאהבה גלוי' וכתר"ה יוסיף בה אהבה כמים כו' וכאוהבו
אהבת איתן ועולם.
   המכתב הזה לא כתבתיו לצאת בו י"ח מכתב ברכה לכתר"ה שי' ולקהל עדתו.
לאשר נכתב בהחפזה, וגם נתקלקלו בתי-עינים שלי, ע"כ כבד עלי הכתיבה, ובפרט
שאני כותב בנחיצה. ורק מפני נתיצת הפאסט אשר אחכה על תשובתו בפה, ע"כ
נקיטנא בידאי כל דהו, ולפניו מה שהוא יקבל באהבה.
   והנני דו"ש באהבה ש' ב"ב ומברכם בברכת מזל טוב, וביחוד להילד הנעלה
שלי"ט, ויגדלוהו לתוחומע"ט ולכהונה גדולה אשר נזכה לראותו בזכות אבותינו.
                     ה
ב"ה
  בין המצרים, קרנו ירים, אדון כל היצורים, לח' ידיד לבי עוקר הרים, הרב ר'
  אברהם יצחק הכהן שלי"ט ענ"ב ובו"ב יגדלום לתותומע"ט עם בתו הבכירה נכדתנו
  חותם לבבי ומחמל נפשי תחי'.
  בישבי פה כפר מאקאשי, הרחק י"א ווערסט מעירנו, באתני אמש יקרתו בדבר
אמסטיסלאוו, באשר כבר קיבל מענה מהראש וראשון שם הגביר ר"א ווילענקין
הנודע לשו"ת.
  ומה אענהו ע"ז, ג"א לא ידעתי. הן ביום ה' פנחס הגיעני מכתב מידי"נ באמת
הגה"צ מהרי"מ  שלי"ט, (אותו הכותב ומעורר מאמציסלאוו), נכתב ביום ד' שלפניו,
אשר הגאון הישיש מהרד"פ   נ"י אבד"ק קארלין הוא באחד הדאצעס   בווילנא עם
גיסו מהר"מ   פינס, ויחפשו אחר רב שיהי' עוזר להגרש"ס   הישיש נ"י בירושת"ו,
ולזאת הציע הוא (הגרי"מ) שאולי אתרצה אני בזה, והגרח"ע   נ"י האיץ בו לכתוב
אלי. והשבתיו ביום ו' העבר כי הדבר מצא מסילות בלבבי, אם רק אדע פרטי הענינים
שעל עוזרו לעשות ומה חובתי ואעשנה.
  והנה עוד זה מדבר וזה בא, ביום ש"ק בא מכתב מש"ב הררי"ל שאטיל מקמ"ר
פ"ב  , מזרז מחדש להשיב בדבר הרבנות דשם, וכי הרה"ג מהר"מ ארץ-שלם
בדובבעלן, וכי ישיב לו הן, או אכתוב לו מפה וכו' וכו', ומאוד לפלא בעיני כי
לא הזכיר את אשר כבר כתבתי לו החלטה לשלילה קודם הפורים, והוא עושה עצמו
כלא ידע כלל.
  ועתה בא הכותב השלישי והכריע, ועתה איך נדיינו דיינא לה"ד.
  הן שאלת שאטיל היא בעיני כעת רחוקה ממזרח ממה שהי' רחוק בלבי לפני
שנתים.
  ומירושתוב"ב בודאי הדבר רחוק מאוד, לאשר לא אפונה כי הם לא ירצו,
וגם השכירות עשרים רו"כ   מעט הוא, והעבודה רבה מאוד לפה"נ, ואם כי הרעיון
הזה הוא מכריע על כל, ומי זוטר הוא דוכתא דמו"א    לא זכו בה וכו', ועל
הרבה הרבה יל"ע בצוק העתים האלו, ואיך שיהי' יותר קרוב אלי כי הם לא ירצו בי,
ונראה,
  וע"ד עצת כתר"ה שלי"ט, מה אומר, הן לפי תשובת הגרא"ו הדבר קרוב
בלבבו, אך הוא תלה זה בדעת אחרים, ומי יודע. הן מצד אחד טוב ברייסין לאשר
עגיני הדרוש רחוק מהם וא"צ שם, אבל לעומת זה טבעם רחוקה מטבע בני זאמוט
וליטא ולא דרכיהם דרכינו. רבות רבות סבלתי בראשית ימי רבנותי שם, ובכמה עלה
לי אז, בימי עלומי, בימי מבחר ימי.
  הן בכל לבבי הנני מוכן להעתיק משכני בהצלחה לעיר הגונה ושלוה ושקטה.
  הרבה צריך ישוב הדעת, חקירה ודרישה שם, ולא נחפוז לסמוך ע"ד אחרים
כאשר עשינו לפני שש שנים וד' יראנו בישועתו וינחנו בדרך אמת ובעצה נכונה
לפניו.
                     ך
ב"ה (עיה"ק ירושלים תובב"א)
  ממצב אחינו בפעה"ק שיחיו, ת"ל יושבים בהשקט ושלוה, כמעט אין עול מלכות
ניכרת עליהם, לאשר ע"פ חוקי המדינה לא נמצא שום דבר חוצץ בין א"י   ליהודי,
ונהפוך הוא, אחינו הם מכובדים ואהובים יותר מא"י, ורק קנין בתים וכיו"ב
תפלה הממשלה בין חוסי' לחוסי ממשלה אחרת, אשר כמעט החוסים בצל אחרים
עושים כל מה שיחפצו, ואין עליהם ממס הממשלה, כמו בילעטין   לחנויות וכיו"ב.
הממשלה מתרפה להתחזק, כפה"נ יבינו בעצמם מעמדם, ועל כל אמתת דחז"ל
בביאור מש"כ ושממו עלי' אויביכם  , ולפי ההשערה לא תרצה להוסיף אומץ
לאשר תראה כי עיני איירופא עלי' לבולעה כל היום .- בעירנו הק' עשתה הממשלה
שנה זו תיקון גדול מאוד, להכניס מים חיים מי מעינות לעיר, ע"י צנורות מהכפרים
הסמוכים. ומלבד כי היא חית נפש בני העיר, שקנו (בעת עצירות גשמים ר"ל)
במחיר מהמביאים כל מים שהביאו הפלחים האכרים הבאים בנאדותיהם. ואם כי
בשנה הזאת ברכנו ד' בגשמי ברכה ונדבה ת"ל, (ועתה נצפה לגשם מלקוש,
שבירח ניסן הבעל"ט תקותנו לשנה "מברכת" לפ"ק), וכל הבורות מלאים מי
גשמים כמאז ת"ל, בכ"ז הרווחה וטובה גדולה לתושבי העיר הי"ו, ולדעת רופאים
אחרים מיחוש הפיבער  , שהוא מכה מהלכת בפה ל"ע הוא רק משתית מי הבורות
הכנוסים שנה תמימה ויותר ומכוסה בלא אויר. ואם כי הטעם לא פג, והוא נחמד
ונעים שלא יאומן ליושבי איירופא, מ"מ מי-מעיין בריאים מהם. ולפלא שאם
ישהו מי המעיין בבור איזה ימים ישחת כמו מי גשמים שבחו"ל. עסקים בפה כמעט
אין. עסקי יין ויי"ש בשפל ישבו לאשר הישמעאלים לא ישתום מפני דתיהם,
וע"כ יין וקאנייאק ויי'"ש בזול מאוד, ומצד אחד הוא טוב שהפרא-אדם לא
ישתכר, ולפי מנהג הממשלה קשה לדרוש משפט במהרה, ובפרט לחוסי'. - הטוב
בזה הוא לעשות בית חרושת, אבל עבודה קשה להשיג רשיון מעיר המלוכה בפרט
לחוסי ממשלה אחרת. אך בנין בתים למען להשכירם ישא עד ג' פ"צ   ויותר.
  אם יבוא פלוני הגביר מעירו בודאי נכבדנוהו עצהיו"ט הראוי לו מצד עצמו
ומצד אביו היקר הזקן פועל צדקות.
  בכל לבבי ידרוש שלו' הזקן העוסק במצות רב פעלים ר' אורי מ"ס   נ"י
יאריך ד' ימיו ושנותיו וילך בכוחו זה להחיות לב נדכאים, ויקויים בו עטרת ת"ש
בדרך צדקה תמצא .  בכל לב אני מברכו בפי מקרא הזה.
  הר"ר אלי' ברוך נ"י נתמנה לרב במיר ויתנו לו תשעה רו"כ לשבוע בשנה
הראשונה ואח"כ עוד ששה.
  בדבר היין הכרמלי  , - הרה"ג דיפו הצדיק ר' נפתלי נ"י הוא משגיח ע"ז,
ועיקרו נעשה ע"י בנו האברך הר"ר יוסף נ"י, אשר הוא מופלג גדול, (הגהותיו
נדפסו בהכפתור-ופרח שנדמ"ח בפעה"ק ת"ו), ובקי בכל הענינים, האם יש ממנו
הכשר על תרו"מ וכל כשרונות היין והקאנייאק בודאי אין לפקפק עליהם, נאמנום
עלינו האב ובנו הגה"צ מהר"נ שי' ובנו הממונה ע"ז ביחוד. ובפה שותים גם
היראים יין רל"צ   וכל הקלניות ע"פ הכשירו של הרה"ג ר"נ שי', בידענו אותו
כי לא יחתום שמו ע"ד שקר מה שלא נודע לו ביחוד, והוא הי' חשוב מאוד בעיני
הגריל"ד    זצ"ל. המובחר שיפנה כ"ג נ"י ישר להרב ר' נפתלי, ויתארהו הגאון
הלוי כשמו, וע"ש עירו יפו, ויליט מארקע   להשיבו, לדרוש ממנו אם יכולים
לסמוך על הכשיריו בדבר תרו"מ ומגע א"י, ולא יאחר להשיבו, וידע דבר ברור
להשיב לשואליו. והוא צדיק וישר וגדול בתורה, ובל"ס ראה מעכ"ת את סידורו
שהדפיס ע"פ דעת רבינו הגר"א ז"ל, והוא הושיט בקנה גבורתו של רבינו הגר"א
ז"ל בעומק נוסח האשכנזי.
                     ז
ב"ה, ו' עש"ק לס' טובה הארץ מאוד מאוד.
  לדודי וידידי, אהובי וחביבי מו"ה פנחס קאנטער נ"י.
  מכתבו ומכתב אחיו הרר"א   שי' שימח לבנו עד מאוד, וכבר השבתי לו באריכות.
ועתה אשיב לכבודו על שאלותיו.  ) כמה הוצאות יעלו על דירה ובגדים, הנה בתוך
העיר הדירות ביוקר מבחוץ לעיר, וגם הם בלא תנורים, והבנינים ישנים בנין
טורקים נמוכים בפנים, לא כן במגרשים שמחוץ לעיר הבתים חדשים כבתי איירופא
ובתנורים ובכל דבר הנדרש לבריאות, וגם האויר נחמד ונעים מאוד, שהשטח גדול
הרבה מאוד, ובעיר כמובן שהיא מוקפת חומה, והבתים צפופים ודחוקים, ע"כ אין טוב
לפניו מלדור חוץ לעיר, איד"ש.
   ) יוכל להשיג באיזו אכסניא חדרים עם השירות לכל הנדרש לו.
   ) בגדים יוכל להביא אתו כל מה שיוכל, וא"צ כלל לעשות חדשים. כמו
שהוא הולך בחו"ל, כן יוכל לילך בפה, באין מפריע. ואם ירצה לעשות בגדים
כמלבוש א"י אינם ביוקר כמו בחו"ל. אדרות שער (פעלצין) די לו במה שיש לו,
בכלל א"צ לשום בגד חדש, וכן לנשים א"צ.
   ) הספרים עם הס"ת יוכל להביא בטח. אך על הטאמאזנע   שביפו (בל'
טורקי נקרא גומרוק) ישלם כפי החוק, וכמו שגם אנחנו וכל הבאים משלמים.
   ) תשלומי הספינה לא הרבה. גם אנחגו נסענו במחלקה השני' ) טע
קלאס), ושלמנו ששים רו"כ לכל נפש, היינו אני וזוגתי, אבל ישראל בני נסע
בהשלישית ושלמו עשרים רו"כ מן אדעסא עד יפו. הכניסה ע"פ החוק לא הותר
רק לשלשה חדשים, ובהטאמאזנע לוקחין את הפאס   דנותנין בילעט   לשלשה
חדשים לשוב, (אבל אח"כ עושים מה שעושים והכל שריר וקיים, וא"צ למהר בזה
כלל, כי מהמהירות יעלה הוצאה יותר כמובן). באדעס צריך לכתוב אצל קאנזול
טורקי. ואולי ישיגיהו גם בריגא, אך אינו מעכב,
   ) ליקח אתו מעביל   הוא למותר, כי הכל ישיג בפה כבריגא כמעט, ולמה
יצרך הוצאות ההובלה.
  ד) כמה ההוצאות מכל פוד  , כמעט לא אוכל להגיד לו. ולהשערתי יוכל בנקל
למסור כל חפציו שרוצה להעלותם עמו, להאגענסטווא ז הרוסית, שבודאי גם בריגא
יש סניף להם, והם יובילו הכל עד יפו בשלימות איד"ש. ובודאי יעשה הכל מובטח
ומתוקן. ואנחנו שלחנו עד אדעס, וכמדומני שעלה לכל פוד רו"כ א' כמעט, ואנחנו
שלחנו מתחילה רק עד אדעס, אבל כבודו יוכל לשלוח ע"י החברא הנזכרת ישר עד
יפו.
   ) כל צרכי אוכל נפש משיגים בפה, אבל חמאה היא ביוקר. אולם יין
וקאנייאק גם היותר המובחר הם בזול מאוד.
   ) עסקים במעט כסף א"א לעשות בפה, .זולת אם ירצה לבנות או לקנות בתים
העיר הדירות ביוקר מבחוץ לעיר, וגם הם בלא תנורים, והבנינים ישנים בנין
טורקים נמוכים בפנים, לא כן במגרשים שמחוץ לעיר הבתים חדשים כבתי איירופא
ובתנורים ובכל דבר הנדרש לבריאות, וגם האויר נחמד ונעים מאוד, שהשטח גדול
הרבה מאוד, ובעיר כמובן שהיא מוקפת חומה, והבתים צפופים ודחוקים, ע"כ אין טוב
לפניו מלדור חוץ לעיר, איד"ש.
   ) יוכל להשיג באיזו אכסניא חדרים עם השירות לכל הנדרש לו.
   ) בגדים יוכל להביא אתו כל מה שיוכל, וא"צ כלל לעשות חדשים. כמו
שהוא הולך בחו"ל, כן יוכל לילך בפה, באין מפריע. ואם ירצה לעשות בגדים
כמלבוש א"י אינם ביוקר כמו בחו"ל. אדרות שער (פעלצין) די לו במה שיש לו,
בכלל א"צ לשום בגד חדש, וכן לנשים א"צ.
   ) הספרים עם הס"ת יוכל להביא בטח. אך על הטאמאזנע   שביפו (בל'
טורקי נקרא גומרוק) ישלם כפי החוק, וכמו שגם אנחנו וכל הבאים משלמים.
   ) תשלומי הספינה לא הרבה. גם אנחגו נסענו במחלקה השני' ) טע
קלאס), ושלמנו ששים רו"כ לכל נפש, היינו אני וזוגתי, אבל ישראל בני נסע
בהשלישית ושלמו עשרים רו"כ מן אדעסא עד יפו. הכניסה ע"פ החוק לא הותר
רק לשלשה חדשים, ובהטאמאזנע לוקחין את הפאס   דנותנין בילעט   לשלשה
חדשים לשוב, (אבל אח"כ עושים מה שעושים והכל שריר וקיים, וא"צ למהר בזה
כלל, כי מהמהירות יעלה הוצאה יותר כמובן). באדעס צריך לכתוב אצל קאנזול
טורקי. ואולי ישיגיהו גם בריגא, אך אינו מעכב,
   ) ליקח אתו מעביל   הוא למותר, כי הכל ישיג בפה כבריגא כמעט, ולמה
יצרך הוצאות ההובלה.
  ד) כמה ההוצאות מכל פוד  , כמעט לא אוכל להגיד לו. ולהשערתי יוכל בנקל
למסור כל חפציו שרוצה להעלותם עמו, להאגענסטווא  הרוסית, שבודאי גם בריגא
יש סניף להם, והם יובילו הכל עד יפו בשלימות איד"ש. ובודאי יעשה הכל מובטח
ומתוקן. ואנחנו שלחנו עד אדעס, וכמדומני שעלה לכל פוד רו"כ א' כמעט, ואנחנו
שלחנו מתחילה רק עד אדעס, אבל כבודו יוכל לשלוח ע"י החברא הנזכרת ישר עד
יפו.
   ) כל צרכי אוכל נפש משיגים בפה, אבל חמאה היא ביוקר. אולם יין
וקאנייאק גם היותר המובחר הם בזול מאוד.
   ) עסקים במעט כסף א"א לעשות בפה, זולת אם ירצה לבנות או לקנות בתים
להשכירם ישאו פרי עד   פ"צ  לפעמים. אבל בכלל מעטים העוסקים בפה מאחב"י
אך אם עשירים גדולים היו רוצים לעשות פאבריקען היו מרוויחים הרבה
ליושבי', אבל אינם משגיחים לטובת אה"ק.
   אני אץ וממהר להשיב לו במוקדם כרצונו. אקוה שיתענג על כל טוב בשבתו
פה לאוי"ט איד"ש. והוא ית' יצליחם לו ולאחיו לעלות ברננה ובלבבות שמחות
במהרה ככל או"נ המצפה לראותם בשמחה בא"י,
                                       אלי' דוד
                     ח
ב"ה
   שפעת ברכות והצלחות ושלומים אלף לידיד לבי ואהוב נפשי ח' הרב ר' אברהם יצחק
   הכהן קוק שיחי' לאויושטו"נ , הוא וביתו ובו"ב ויגדלום לתוחומע"ט בהרחבה ועונג רב.
   שמחתי מאד מבשורתו כי ת"ל סוף סוף נפקחו עיני מנהלי עדתו שי' ועכבוהו,
והוסיפו לו עד עשרים רו"כ לשבוע, ובעינינו הי' רחוק גם איהומן גם סלנט , ואם כי
מאד חפצתי שיעתיק משכנו לליטא, אבל לא זו העיר.
   איך שיהי' שמח אני מאד שנשאר במקומו בע"ה בכבוד, יצליחהו ד' בכל
פנותיו ודרכיו.
   בדבר הדפסת כי"ק , כמדומני זה כמה נדברנו מזה, ואז הי' דעתו שלא
לצאת ע"פ תבל עם ס' דרוש ולא הלכה, ועתה נשתנה רצונו בזה, ואולי הצדק
אתו. אבל העיקר בכ"ז שלא ידפיס בעצמו, לא בהגדה ולא בהלכה, וכבר ראה
פעולותיו בהע"ס  וח"פ , אשר לזולתו הי' עסק טוב ושמן, והוא הפסיד עוד
משלו ל"ע. ע"כ לדעתי אם יעלה בידו לתת במתנה למי שיקבל ע"ע להדפיסו על
הוצאותיו, ודוקא להדפיסו במוקדם, וישליש בטחונות ע"ז שלא לאחרו, כי אז יתן
לו במתנה גמורה, או שיתן לו חמשים (וכיו"ב) זאץ  ממנו, והוא יעשה כרצונו,
אם להו"ל עם הע"י ז ביחד או די הוא לבדו, או דוקא עם הע"י ופירש"י, אך לא
עם פנים ופירוש סביב, כי יעלה לסך עצום, רק כמו הע"י של העין-אלי' ואיך שיטב
בזה יהי' טוב אבל לא יהי' לכ"ג שום עסק בזה.
   וכיו"ב הייתי מיעצו גם בחבור בהלכה, לסדר חבור טוב ומהודר לא בפלפולים
ארוכים רק בחדשות, וג"כ לתתו במתנה גמורה למי שמומחה בהדפסה לכל
אבזרייהו, ואם יתננו לאחר אין חשש במה שאינו מדפיס על הלכות, שכן עשה
                     וטרדותי לא הרשוני עד כה, ולהגאבד"ק שאוויל    כתבתי, אבל הלא ידענו תשובתו.
אולי יתחזק כתר"ה לעיין בהלכה זו.
   לאשר כבר נתרבה המכתב וטרדות סבבוני לעשרות בטרם גמרתי עד כה
ויתאחר היום הפאסט, ע"כ אני מפסיק באמצע, ואיד"ש אכתוב ע"ד ספקותי ב"ד.
והנני בזה חו"ד    ידידם המצפה אשרם והצלחתם ולהתבשר ולבשר טוב מכלל ומפרט.
כו"ח יום ה' תשא תרס"ב. אלי' דוד
                     ט
ב"ה. יום טוב לישראל תרס"ב
   א) בענין היתר השביעית השכיל הרר"נ הערץ זצ"ל אבד"ק יפו ת"ו,
להתיר למכור האילנות לא"י, דהקרקע בעצמו הרי יש בזה משום לא תחנם,
ולעשות מכירה קלה שהיא כשכירות לא יועיל בדיניהם, ולעשות בדיניהם מלבד
משום לת"ח הוא דבר שלא יותזר להם באמת. וע"כ העצה למכור האילנות עד
מקומות היניקה שלהם ע"מ לקוץ, ובזה ל"ש משום לת"ח, וגם א"צ כלל ע"פ דד"מ
לכתוב בערכאותיהם רק בינו לב"ע די. והקונה השליש וועקסלען על מיליאן רו"כ
בעדם וכו' וכו'. זה היה חידושו והגריל"ד ז"ל הסכים לזה. ולבי נוקפני ע"ז בשתים :
(א) הך דע"מ לקוץ הוא רק בקוצץ אח"כ ולא באינו קוצץ, (אם גם נאמר שבמעט
הקרקע ל"ש לת"ח). (ב) הרי בר"פ דחלה וכ"ה בגיטין (ז :) דעפר חו"ל שבא
בספינה לא"י חייבת במעשרות ובשביעית 'וכ"ה בעציץ נקוב וא"כ ה"נ הרי מהעפר
שתחת קרקע של יניקת האילנות ג"כ יונקים האילנות, ואנה נמצא שיעור לדבר
לגבול עד שיעור כזה היא היניקה מלמטה ולא יותר, והרי שם בעפר הבא בספינה
קאמר והים מפסיק ומ"מ אסור.
   ב) הגאון דקאוונא ז"ל השיב למכור הקרקע לישמעאלי (דווקא) ובב"ד
שלנו בתנאי מפורש בקנינינו ולא כשלהם ואז מותר לעבוד מלאכות דרבנן
ע"י ישראל ודאו' ע"י א"י, ומה הם דאו' ודרבנן יבררו רבני ירושלים אם הספרדים
או האשכנזים (כתשובת הר' לחסידים כיו"ב). הוא גודש גדול לקולא. טעמו לא
ראינו ורק פסקו בקצרה כמו שהשיב בשתי שמיטות.
   ג) האב ובנו שראו את החידוש להתיר בהבלעה, כמבואר במבי"ט ומהרי"ט
ואחריהם פסק ג"כ הפאה"ש. אמנם משמע רק בהבלעת איזה שנים עם שהש"מ, ויוכל
להיות שיתירו גם עתה עם שלש או ארבע שנים שאחרי השמיטה, ומנ"מ. אמנם
ע"ז השיג המנ"ח מסוגיא דע"ז (ט"ו :) שאנו מצווים על שביתת שדינו בשביעית,
כמו בש"ב בשבת. ואני עני לא כן עמדי. וראיותי, א) ממה של"כ הר"מ כן, בה'
שמו"י שאסור להשכיר לעכו"ם כמו בש"ב שכ"כ סמוך ונראה למ"ע דש"ב. ובאמת
לא אשתמיט תנא ואמורא ופוסקים רו"א להשמיענו עיקר הזה שאסור ש"ש
בשביעית כמו ש"ב בשבת. ולעניותי ל"מ בתלמודים ובתוספתות ובשו"מ. וכה"ג
פריך הגמ' ביבמות (ע"ג) וכריתות (כ"ה) ועוד ש"מ. (והט"א מביא ראיות כאלו
בכ"מ). ב) מהא דאסרו חז"ל שכירות שדות בא"י משום הפקעת תרומ"ע, וא"כ
בשנת השביעית יהא מותר, ולא עוד, דאפכא הל"ל דאסור בכל שנות השמיטה,
מפני שנת השמיטה, ובודאי עדיף לגזור גזירה זאת המובנת לכל, וכי בודאי היו
נכשלים מפני ההפסד הרב, מלגזור משום הפקעת תרומ"ע, שהירושלמי מקשה ע"ז
א"כ קמח לא נמכור משום מצות חלה כו' וכו'. א"ו דאין שום איסור שביתה
לישראל כשא"י יעשה בשדהו בשביעית. וי"ל נהפוך הוא, שחז"ל לא החמירו כ"כ
בזה גם מדרבנן להשכירו לא"י, לאשר לכל היותר אין בזה רק שבות, והרי גם בשבותי
שבת התירו בהפסד גדול, וא"כ ק"ו לשבות שביעית, שכל עיקר מספק"ל בב"מ (צ.)
אם יש כלל שבות דאמירה, אלא שי"ל דלא התירו משום הפסד רק לפעמים ולא
כה"ג דשביעית שהיא שנה שלימה, ובפומבי, וגם אין לדמות גזירות חז"ל זל"ז,
וכנודע, וגם בשבותי שבת כ' המג"א שאין ללמוד זמ"ז.
   נזכרתי שד"ז אם שביתת שדה כש"ב בשבת כבר נחלקו בזה אדירי עולם
הרש"ל והמהר"ם שם בב"מ. ושניהם ל"ז ד' הגמ' ע"ז (ט"ו :), (וד' הרש"ל תמוהים).
   אולם ההיתר שבהבלעה, קשה, אולי, לדמותו להא דהמבי"ט ומהרי"ט, דשם
השיבו כן ליחיד ולא לרבים, שהוא דבר מוזר לעשות היתר כזה בפומבי לכמה מאות
בתי אבות, וכבר מוזהרים אנו שלא להורות דבר התמוה לרבים (וטעמא דלא להוי
מילי דרבנן כחוכא ח"ו, שלא יבואו לרדות אותנו שאנו עושים פרצות, וכמו
שבקשוני בעלי המושבות לעשות להם שט"מ כמו בחמץ). וכ"א הגר"ז הלובליני ז"ל
שלרבים א"א להורות כן.
   ד) בעלי המושבות הנז', שהשיבוני שגם בשדותיהם הורה להם הרב המנוח
מיפו ז"ל איזה היתר, ונודע לי כי גם עתה עשה להם חתנו הרב נ"י כמאז, אבל
באיזה אופן לא ידעתי ולא ארצה לדעת, כי לפה"נ ל"ה להרב המנוח ז"ל אופן
אחר רק למכור ע"מ לקוץ וכו' וכנזכר. וד"ז שא"א בשדות א"כ אם הי' לו אופן
אחר הי' עושה כן גם להכרמים.
   ה) בשו"ת שמן המור כ' מסקנתו (אחר אריכות רב כמה ניירות) זאת תורת
העולה בנ"ד שהוא בשדה הכרם שא"א לעשות תיקון השכירות, שבודאי יעשה
(הגוי) עבודת הכרם בשביעית, יש לעשות כן : א) או למכור את הכרם מכירה גמורה
וחלוטה, גוף הקרקע בשטר מפורש לשתי שנים, שנה שקודם השמיטה ושנת
השמיטה עצמה, כמה ששוה הכרם להיות קנוי לאדם להיות מושל בו בגוף הקרקע
והאילנות כקונה קנין עולם, ושיחזיר לו את כרמו תיכף לאחר השביעית, אם אין
 לבו בטוח לעשות עם הגוי מכירה סתמית לפום דינא ובשטר ושישמע לו הגוי
 אחר הקני' להיטיב להתחייב לו, שלאחר השביעית יחזיר לו את כרמו והוא יחזיר
 לו מעותיו.
   ב) או שיתנה עם הגוי החכור שלו שבשנת השביעית לא יעשה שום עבודה
 כלל, ע"מ לוותר להגוי מחלקו בפירות עד שיתרצה, ואח"כ יפקיר את כרמו בפני
 שלשה, ויפרש שאינו מפקירו רק לשנת השמיטה לבד, וכשילך לכרמו בשנת השמיטה
 יכוין שלא לזכות בו, ואחר הז' יזכה בו תיכף כראוי.
   (וכמדומני שבס' עיקרי דינים ביו"ד העתיק דבריו אלו, והמעיין יראה דבריו).
 ואמנם שם הביא ד' הגר"מ גלאנטי, שהשיב בפשטות שלפ"מ שכל המכירות שדות
 הן לשלם ארנונא למלך, מתחילה אינם נקראות כלל שדות ישראל, ול"ש בזה דין
 שביעית מדכ' שדך, כו' כו'. - וכן שמעתי מהרי"מ סאלאמאן שי', שבכל
הקושאנעס של הערכאות כ' מפורש כמעט, שהן של המלך לשלם מהם העשור, ואם
 ישלמו אין למלך עליהם כלום. וכבר העירו רבותינו הראשונים בע"ז כ"א
 על ההיתר הזה. ולא אבין מדוע החמירו כ"כ המחמירים בזה, ומאי כולי האי,
אם ימכרום לשנים אחדות באופן בטוח שיחזיר לנו אח"כ, שלכאורה ל"ש בזה כלל
לא תחנם. ובשגם כל עיקר הלאו הוא כמובן כדי שיהי' לנו אחיזה באה"ק, ולא
להם, ואם נחמיר כ"כ הרי א"א ח"ו שתהי' לנו. וסברא וזו מצאתי' גם בשמן-המור שם.
   וילה"ס ג"כ אם בזה"ז שבטלה קה"א להר"מ ז"ל יש הלאו דלת"ח כלל.
                     י
   אמנם ענין השביעית ימרר רוחי עד מאד, כי לא מצאתי טוב לפני משתיקה בזה
שלא לאמר לא איסור ולא היתר. הן כתר"ה נ"י צדק מאד במכתבו כי מה לי להשגיח
על אחרים וכו', אבל לוא יהיה פה או אז יראה כי לא כאשר ידמה הוא כן. ומעריצי
הגריל"ד ז"ל כפתן חרש יאטימו אזניהם וכבר בימי החנוכה נחר גרוני להתוכח אתם
ע"ד פסק של המבי"ט ומהרי"ט ופאה"ש להתיר בהבלעה, אף כי הרה"ג דיפו זצ"ל
והרב דפ"ת ועוד שיחיו מעידים מפורש שבשמיטה הקודמת הסכים הגריל"ד לזה,
והרש"ס נ"י הראה בעצמו את המהרי"ט. ואותם בני צרויה הנלהבים קשים ממני,
וחלילה לי להמשיך עלי דבתם, כי גם הגריל"ד ז"ל סבל באחרית ימיו מהם, ל"ע
ואין קץ למעשה אנשי רע ל"ע.
   הרה"ג המנוח דיפו זצ"ל כבר סדר לחתנו הרב הדומ"ץ ביפו איך לעשות גם
בשמיטה הזאת הכל כמו שעשה בשלפני', ואיזה ימים קודם פטירתו מסר לבנו
שיחי' ד"ז, ואני מה אבוא לחדש בזה אם להקל אם להחמיר. וכן יעצוני הגאון דשאוול
והגאון דקרלין שיחי' לאוי"ט לבלי התערב בזה מאומה כי אם כפי ההיתירים שלהם.
ובמה שונה השביעית הזאת מבהקודמת ? וזה איזה שבועות באו אלי בעלי
מושבות עקרון וקוסטינא, שלהם יש שדות ולא כרמים, ושאלו איך יעשו, ושאלתי
מה הי' אז והשיבוני כפי שהורה להם הרב דיפו ז"ל כן עשו, השיבותים כן יעשו גם
עתה ואני אין או"ל דבר. אך הפצירו בי לכתוב לחתן הרב הד"ץ שיעשה כן, ולא
נענתי להם רק שלחתי דברי ע"י איש עתי במלות ספורות להגיד לו כי אינני אומר לו
שום דבר רק אם יש הוראה בידו מהשמיטה הקודמת הלא ידע את אשר לפניו,
ואני מסולק מזה לגמרי, והם פחדו שמא ישלחו מפה איסור ע"ז אח"כ, ע"ז הבטחתים
שלא נעשה כן. והנה הכשר היקב שברל"צ הוא עומד ת"י הרב דיפו אשר הוא הי'
משגיח ומפקח הרבה על כל המושבות ביתר שאת, ועתה כמאז בנו הוא השומר שם
בכל הענינים. אולם להיקב מהיין החדש שעושים עתה מענבי שנה זו שנת מעשר
עני ידרשו ממני ליסע שמה ולהפריש בעצמי התרומ"ע, ולתת עליהם תעודתי כי
הכל כדת ש"ת, והבטחתים, אמנם יהי' זאת בערך סוף חדש אלול הבעל"ט איד"ש.
וכבר קבלתי מכתבים וגם רבים מיראי ד' מקולוניות שיעצוני ליקח ההשגחה של
המושבות תח"י, ובזה נוכל להנהיג שיתנהגו ע"פ התורה וכו'. ובאמת המכשלה
הזאת שהלכו באיזו מושבות בדרך רחוקה היתה ביד רבני ירושלים אז שהם
התרחקו מהם ולא זכרום ולא פקדום, ואני לא כן עמדי מאז באתי לפה כלתה
נפשי לראותם וכ"פ נזכרתי במאמר המבהיל מתנא דבי אליהו רבא פי"א המחריד
לב ונפש.
                     יא
נ"ה יום ה' ט"ו אייר תרס"ב.
   הבוחר בציון וירושלים יריק טובו וברכתו מן השמים בכפלי כפלים לרחימא דנפשאי
   אהוב לבבי ח' הרב ראי"צ הכהן שי' לאוי"ט ענ"ב   ויגדלו בו"ב ובכוורתו נכדתי מחמל
   נפשי לתוחומע"ט בכל הטוב סלה.
   ארכו לי הימים רבים רבים מאוד מאז כתבתי לכת"ר נ"י, וכן גם עד הגיעני
יקרתו המסולאה לי מפז. ולמגינת לבי אם כי עול ד"ת שבאל"ח, סידורי גיטין,
מכירות חמץ, וכל אביזרייהו דפסח, אין עלי, בכ"ז רבו טרדותי התמידיות אשר
לא יעזבוני ולא ירפוני, ל"ע. ואף כי לכל כולל ממונה לעצמו, ולכל הכוללים ממונים
אחרים, עכ"ז הדרשה תדרש וא"מ יוצא מידי פשוטו, טרדות יחידיות, ועניני הת"ת,
וחתימות מכתבים תמיד הן הנה יבלו זמני תמיד, וביותר כי א"א לי להעמיד מועד
קבוע לעסקי, ובין כך כמו בחו"ל כן גם בפה, ועוד יותר, כי לא אתן מרגוע ונופש
לגוי החלש ל"ע. החורף שבפעה"ק אשר זכינו כבר לראותו, אם כי קל הוא ומה
הוא נגד החורף שבליטא, אין שלג ולא כפור, רק העז שבימות החורף הוא בעת
ירד הגשם, שלא ירד רק אחרי רוחות וסערות קרים, אבל כמה מעלות הם, אמנם
לעומת הקור העז בכל קלותו גם בחודש כסלו בליטא, אבל לעומת זה אין תנורים
וצבור בפנימיות עצמותו. אז, רק אז ימלא ישועה ואורה, אז יגלה לפניו כמה
גדול ערכו, וכמה שפלים הנם אותם שהם דורכים עליו ברגל גאוה. וכל מה
שתתגדל ותתרחב יותר מחשבתו יכיר יותר את נשמתו והדרת כבודו, עד
אשר ירומם וינשא להראות גלוי לכל את אוצר החיים הגנוז בקרבו, עד
שיכירו וידעו כל באי עולם כי רוחו הוא רוח ד', ונשמת שדי היא נשמתו.
   אי אפשר שיחול רוח הקודש והמאור האלהי על ישראל כי אם כשיסיר
מקרב נשמתו את הפחד הרע והפרוע, אשר דבק בו כמכה מלפפת, ממשך ימי
הגלות והרדיפות של שונאיו השפלים והרעים. גם על איש יחידי אין השכינה
שורה כי-אם על חכם גבור ועשיר  , ואינה שורה אלא מתוך שמחה  , וקל-
וחומר על הגוי כולו. העושר, הוא אמנם גם במובן הכלל, מתת אלהים הנתונה
ממרומים, רק - על-פי רוב - אחרי ההשתדלות המעשית "וברכך ד' אלהיך
בכל אשר תעשה"  , כמו אצל היחיד. ויש עשיר בדעת, כשיודע לשמח בחלקו,
באיש וכן בעם, אבל הגבורה, והשמחה שהיא תולדתה, היא מוכרחת לעולם
לבא רק על ידי תקון הנפש, תקון הדעה והמחשבה, על-זה יש כבר כריתות
ברית: "יגעתי ולא מצאתי, לא יגעתי ומצאתי, אל תאמין" .
   באחרית הימים בעקבא דמשיחא, שהאורה האלהית היא עומדת אחר
כתלנו, הנה ראשית כל ההכשרים היא הסרת הפחד העודף של המחשבה מתוך
הנפש הכללית, ביחוד מתוך נפשותיהם של היחידים המצוינים, החנונים בשכל
טוב, בכשרון של קדושה וצדק, והם הנם היותר נלקים בפחד וחולשה. הדחיפה
לזה היא ע"י הכח ההפכי, - כח החוצפה שהוכרח להתגבר בעת הזאת,
שבמקום שמתגלה אין שם שום פחד ; אע"פ שבא מצד השפל, מצד השכרון
והמהומה, הרחוק כרחוק שמים מארץ מאותה הגבורה הבאה מברכת שמים של
עושר הנשמה וחזקת צדקתה, מכל מקום הוא פועל בכחו העז לקחת ממנו את
החלק הטוב, את נצוצי הקדושה, את הפנים היותר תוכי - מניעת הפחד
המחשבי מפני העז המובטח הצפון באוצר חיינו, ואז תקבע הגבורה במשבצת
הקדושה, והמחשבה תפריח. "אל תיראי כי לא תבושי, ואל תכלמי כי לא
תחפירי, כי בושת עלומיך תשכחי, וחרפת אלמנותיך לא תזכרי עוד" .
                 המחשבות
המחשבות הרוחניות מתחלקות, ביחוסן לחלוקת עמים, בשלשה חלקים כוללים :
ישנן מחשבות כלליות גדולות וקדושות שאינן נוגעות כלל בנחלת כל גוי
ואומה, וכל חכמי לב, וכל קדושי רוח, שבכל האדם אשר על פני האדמה,
שוים בהן לטובה. "מעיד אני עלי שמים וארץ בין ישראל בין נכרי, בין איש
בין אשה, בין עבד ובין שפחה, הכל לפי המעשה שהוא עושה כך רוח הקודש
שורה עליו" .  "כהנים לוים וישראלים לא נאמר אלא האדם מלמד שאפילו
נכרי ועוסק בתורה הרי הוא ככהן גדול"   הדברים הכלליים הללו, מצד עזוז
גבהם, אינם מקבלים שום שינוי מצד המצב של האדם המשיג אותם, כיון
שהאדם 'מגיע לכון דעתו כלפי מעלה במובן הנעלה והנשגב, שבשביל כך
אפילו אותם שאינם מכירים לא את ישראל ולא את אביהם שבשמים קורים
לשם אלהי עולם רבון כל העולמים "אלהא דאלהיא", "כי ממזרח שמש ועד
מבואו גדול שמי בגוים ובכל מקום מוקטר מוגש לשמי" .  סוג הדברים מצד
עצמם מאירים ומשלימים, כל זמן שהם עומדים ברום גבהם, ואינם משתפלים
לרדת להעסיק עמם איזה צביון חברותי מיוחד. ומזה המין נהגו גדולי הדורות
מעולם לקבל באהבה את הנאמר "מן החסידים והחכמים שבכל אומה" .  עוד
מין שני יש, שבעצם הדברים הנם כל-כך כלליים עד שאין הפרש באיזה
שפה ולשון ומאיזה בן אומה שיאמרו, ומכל מקום הם סמוכים לרגשי לב
ולהשפעות מעשיות באופן קרוב עד שהם משתנים מצד הסגנון שלהם לפי
תכנה של כל אומה, לפי דרכיה ומחשבותיה. על כן הדברים הללו הם צריכים
להיות מיוחדים לישראל  שלא לערבב את הסגנון המיוחד הטהור שלנו בסגנון
זר "דלא ליערב צולמיה בצולמא דארמאה" . ולפעמים ימצאו גבורי חיל חכמי
לב שידעו לסנן ולזכך את התוכן הפנימי, השוה בעצם, להביאו יפה בסגנון
הישראלי המיוחד והטהור, ואז יהיה לברכה, כאותה הברכה שבאה בכללות
על ישראל מהגרים המעולים: "שכשישראל עושין רצונו של מקום, הקב"ה
רואה איזה צדיק יש באומות העולם כגון יתרו ורחב, מביאו ומדבקו בישראל" .
ויש ג"כ מין שלישי של מחשבות של אמת ושל קדושה שהן מיוחדות דוקא
לישראל, לא רק מצד הסגנון כי-אם מצד התוכן והפנים, ומי שבא לערב
בדברים הללו נטיעים של חוץ הרי הוא מערבב ופוגם. לאלה לא יועיל שום
שינוי צורה, ושום יפוי סגנון, מצדן הננו: "עם לבדד ישכן ובגוים לא
יתחשב" .  אמנם הרגל גדול, בקיאות מיוחדת, וחריפות מורגלת, צריכה היא
המחשבה עד שתוכל לבקר בבירור בין אלה החלקים, שלא להחליף מין בשאינו
מינו. על כן נמצא בין גדולי הדורות אחרים משתמשים מכל הבא לידם
מטובי חכמי האומות, אפילו בדברים היותר נשגבים, ואחרים בורחים מזה
לגמרי, ואחרים שעומדים בתוך, נוטים לכאן ולכאן, מקרבים בימין ומרחקים
בשמאל, וישנם גם כן להיפך, שזה הכל תלוי באותו החלק שהענינים הנדברים
מגיעים לשם, והרגש הקדוש הפנימי מנחה את קדושי הרעיון למטרה היותר
טובה, "עין ד' אל יראיו"  , "ותומת ישרים תנחם" .
  כשהלאומיות מתגברת בישראל, בדרך הראוי לקדושה ולברכה, צריכה היא
לעולם לכונן, לרומם ולשגב את הצדדים המיוחדים לנו, שאין בהם חלק
ונחלה לזולתנו, להרבותם ולהרחיבם, אבל לא לזרות הלאה את כל הדברים
הכלליים שבדברים שבקדושה והגיוני טהרה אפילו אותם שהם כלליים מצד
תכנם, וקל-וחומר אותם שהם כלליים גם כן מצד סגנונם. "הללו את ד' כל
גוים, שבחוהו כל האומים, כי גבר עלינו חסדו ואמת ד' לעולם, הללויה" .
אדרבה כשיתחזקו הדברים הפרטיים ממילא הענינים הכלליים מוסיפים אומץ
ובריאות, עד שהם כל כך מבהיקים, באופן שלא די שנוכל להיות לברכה
לעולם מצדנו הפרטי, עוד נוכל להרבות ברכה מיוחדת ג"כ מצד חלקנו
הנשגב באוצר הכלל, "ונברכו בך כל משפחות האדמה ובזרעך, אפילו ספינות
הבאות מגליה לאספמיה אינם מתברכות אלא בשביל ישראל" .
  עלינו לדעת שמצד הגזע הטהור שלנו, - שדוקא כשנבא עד עז ההכרה
הרוממה, בחכמה שלמה ורוח חי באמת, נדע בצדק להתפאר באור האלהי
השורה עליו "שבטי יה עדות לישראל להודות לשם ד'"  - מצד האופי
הפרטי הזה המיוחד לנו, הננו עומדים גם במצב הדברים הכלליים לאות
ולמופת לעולם, כשנשמור יפה את סגולתנו "ונודע בגוים זרעם וצאצאיהם
בתוך העמים, כל רואיהם יכירום כי הם זרע ברך ד'" .   על כן בשעה שהמדות
הטובות הכלליות והדעות הטהורות שנתפשטו מעט מאור ישראל בהרבה מן
העמים, כשהן נופלות ושוקעות, עלינו להחזיק בהן ביתר שאת לטהרן ולזככן.
אצל העמים כולם יכולים, לפי המצב ההוה שבאנושיות, רק יחידים להיות
מתנשאים למדרגת הצדק, אבל אין מעמד לשום אומה בעולם שיהיה הצדק
חותמה, ושיהיה היושר האלהי שאיפתה היותר אדירה ופנימית, כי אם
עם-ד' אלה. אנחנו הננו מוצאים את עצמנו מצד טבע לאומנו, כי החפץ הנשא
לצדק האלהי שישלוט בקרבנו ובעולם, - זהו אדיר חפצנו הכללי. הרגש הנשא
הזה דופק בחזקה בחיינו היותר פנימיים, וכל מי שרוצה לחוש את נשמתו
הישראלית ימצא אותה כשיבקשנה בקרבו פנימה. זהו שורש אהבת האלהים,
הצפונה בלבבנו ובנפשנו פנימה; הכח הצפון הזה הוא גנוז בקרבנו, מתגלה
הוא בכל הודו ביחידים, ומושרש ג"כ בלב כל איש מישראל, הסובל כל-כך
כדי להיות נספח על נחלת ד'. אין הידיעה מהסבה הגורמת להיות כל-כך דבק
בעמו הנרטש והנרמס מעכבת לגמרי את העובדא, כי החיים בפועל המה יותר
חזקים מהדעה והרעיון האנושי הכהה והחלש, - אבל בלב כל יחיד מישראל
טמיר ונעלם נקודת חיים נפלאה להיות דבק דוקא באומה זו, שמקור חייה
נוזל ג"כ בקרבו, וטבע נפשה הכללי הוא החפץ האדיר לאור האמת והיושר
האלהי הזך והמתרומם, שיגלה ויראה בפועל בעולם. כל המעשים כולם, כל
המצות, כל המנהגים, אינם כי-אם כלים רבים המכילים בקרבם כל אחד ואחד
ניצוצי אורה אחדים מהאורה העליונה והגדולה הזאת, שלפי חסנם של הכלים,
לפי טהרתם, ודיוקם המכוון, כדמות הדיוק הבלשני לעומת הרעיונות הפנימיים
שמתבטאים על ידו, - כך האורה מתגדלת; ולפי מרבית הדעה, השכל
וגדולת המחשבה והרחבתה, כן טל החיים מרטיב ומחיה את כל לב שוקק
וכל נפש צמאה.
   שמא לא ימצא האדם בפועל, את היתרון המוסרי שלנו עכשיו, נאמר
לו: כשתבקש בכללות האומה בודאי תמצא. ולא עוד שאין הדבר תלוי
על-פי הצדק שבפועל, שישנם כמה דברים המונעים ומעכבים אותו להופיע
בגלוי, כי-אם על-פי כשרון הצדק הגנוז בכח בכלל האומה, והכשרון הזה
הוא כל-כך גדול ונשגב, עד שהוא עולה למרום הצדק האלהי, וחפץ דוקא
בצדק עולמים! מובן הדבר שמעלה אדירה כזאת בעיקר הטבע, מזכות אבות,
משורש הגזע, אי אפשר שלא תגרר עמה, כל זמן שלא יצאה אל הפועל
גם כמה חולשות ורפיונות, כטבע כל כח גאוני שמאבד איזה כחות צדדיים
מדי גדלו. אמנם הוא כל-כך גדול, כל כך נשא ונשגב, עד שכשיצא אל
הפועל ברום עזו, ידע איך לכלכל הכל במשפט "ממנו פנה, ממנו יתד, ממנו
קשת מלחמה, ממנו יצא כל נוגש יחדו" .   ואז בתוקף שלמותו הוא משלם
נחומים ג"כ בעד כל המגרעות והרפיונות שסבב מדי אספו את כל כחותיו
להנקודה העליונה המתגברת באדירותה, "כי חרבותיך ושוממותיך וארץ
הריסותך כי עתה תצרי מיושב ורחקו מבלעיך"   , "תחת בשתכם משנה
וכלימה ירנו חלקם, לכן בארצם משנה יירשו שמחת עולם תהיה להם"
במהרה בימינו.
                דרישת ד'
              הלא אם עיינו על הדבר עיון אמיתי, היינו מוצאים אותו על
              אמיתו ומטיבים לעצמנו, ומלמדים אותו לאחרים ומטיבים להם
              גם כן. הוא מה שאמר שלמה : "אם תבקשנה ככסף וכמטמונים
              תחפשנה אז תבין יראת ד'".
                                (הקדמת מסילת ישרים)
בו את העצם, במובן הסקירה המופשטת, אז ימלא בטבע עז וחפץ חיים ושמחה,
הוא ירגיש אז שנפשו מתנשאת ושוטטת במרחבים רחבי ידים, להעלות
ולהנשא, למצא מקום לפשט את החפץ האדיר היותר טבעי ופנימי לנפש
האנושית, חפץ הצדק והאמת, חפץ הציור העדין והפעל הטוב, בחוג יותר
נרחב וכביר "עד תאות גבעות עולם" .
   זהו הקו המחלק בין המושג של עבודת האלהים שהוא מושג הדת אצל
כל עם ולשון, אפילו אצל אותם שנתמכו ביסודם על כתבי הקדש, שלא
נתגלתה בהם אמתת האלהות בתור פועל ההיסתוריה שלהם ושותלה, "הנסה
אלהים לבא לקחת לו גוי מקרב גוי" ,  ובין המושג ההוא עצמו אצל ישראל.
המושג הכללי שנלקח אצל העמים כולם, לפי אותו הנוגה שזרח עליהם באור
כהה מאורו של ישראל, לא היה אפשר להנשא מהמושג שהוא בעצמות יסודו
מושג אלילי, והוא מתראה רק בצד החצוני של השפעת התורה וכנסת ישראל,
דהיינו שעבוד ועבודה לאיזה עצם נשגב באפס יחושים אידיאליים, בעצמותה
של העבודה עצמה. זאת היא העבודה שמקורה היא הפלצות והזעזוע, - לא
יראת הכבוד וההוד, המגדל את הנפש, מעשירה ומרהיבה בגאון פנימי, על ידי
יחושה השכלי והמגמתי למה שהוא מכובד למעלה בהרגשתה היותר פנימית,
ולא הענג והאהבה, לאור השמחה והמנוחה הפסיכית המחוברים עמם. לא כן
הוא מושג עבודת אלהים לישראל, שהוא מצין בקרבו אהבת עולמים להאידיאלים
האלהיים, לטפחם, להרבותם ולהתעלה בהם ועל ידם, "מגיד דבריו ליעקב
חקיו ומשפטיו לישראל לא עשה כן לכל גוי ומשפטים בל ידעום הללויה" .
בהם אוצר החיים השמחה והענג גנוז בטבע, "ישמח ישראל בעושיו בני ציון
יגילו במלכם" .   "אז תתענג על ד' . . ." .
   ההבדל נובע לא מצד עצם אמירת הענין של האמת המטפיסית הנשואה
בדבר האחדות האלהית, שזה דבר שיוכל להאמר גם מכל עם ולשון, כי אם
מצד התבונה האלהית הפנימית של אהבת היושר והצדק והשאיפה האמיצה
להאידיאלים האלהיים הללו ברום עזם, המלאה אהבת האמת השלם והמאיר המתיחד
עם אור השלום וחפץ התעלותו לעד, בחיי האומה כלה, וביחוד בחייה הלאומיים
שלזה צריך סגולה נטועה וקבועה בנפש הלאומית בעצם טבעה. על כן צריך
טיפוח לא רק השכל של היהדות, כי אם גם הטבע שלה. והטבע אינה נשמרת
ומתברכת כי-אם בתהלוכה הגינית הראויה לה שהן כל מצותיה של תורה
"דת משה ויהודית"    בפועל, "דכולהו עובדין בכנסת ישראל תליין כענבין
באתכלא"   , ואהבתם וכבודם ברעיון וברגש, בכל האמצעים החינוכיים הדרושים
לזה. אלא שתחת כח המושך של החרדות התשה והרפויה צריך להכניס כח
מושך חי ובריא יליד אומץ רוח ורעיון בהיר, שיעשה את כל הפעולות,
שעשתה הראשונה, ביתר שאת, "ילכו מחיל אל חיל יראה אל אלהים בציון" .
זהו רוח הזמן האמתי של היהדות, "רוחי אשר עליך ודברי אשר שמתי
בפיך לא ימושו מפיך ומפי זרעך ומפי זרע זרעך אמר ד' מעתה ועד עולם" .
ומה שהושגר שם שמים בין עמים רבים בסגנון דתי הועיל ביותר להרחיק
את המושג האלהי מעל הטהרה של האידיאלים האלהיים, עד שיוכלו לצאת
דוקא מתוך מושג הדת שלהם דרכי חיים לאומיים ופרטיים כאלה, שהם ממש
הפך המוסר האידיאלי, עד שאח"כ מוכרחת היא התרבות האנושית, העולה
ומתפתחת מצד עומק טבעו הישר להפריד את מושג המוסר מעל מושג הדת,
"ונרגן מפריד אלוף"   , ולבסוף לבא ג"ב לידי החלטה ; שאין שום צורך כלל
להמוסר האנושי זיקוק של דת, עד גמרה של שיטה תחתונה שהדת מזקת
את המוסר האנושי. וכל זה בא להם רק מפני שלא נוסד, ואין אפשר כלל שיוסד,
אצל כל העולם כלו מושג דתי ע"י עומק התביעה של האידיאלים האלהיים,
שראשיתם גנוזים גם כן בנפש האדם וכשרונו הטוב, מפני שאין מושג דתי זה
נקבע לאנשים יחידים, שיכולים להמציא בתור חסידים בכל עם ולשון, כי אם
לקבוצים חברותיים ולאומיים. ואין שום אומה בעולם שיסוד סגולתה הפנימית,
ועריגתה העליונה הגנוזה בעמק נשמתה הלאומית יהיה החפץ האדיר של
 הצדק האלהי והתפתחותו, כי-אם בישראל, זה החפץ שבא לנו בירושה
 מורשת אבות, - הסתוריה גזעית .- ודוקא עכשו, אחרי שטף הזמנים הרבים,
 הציור עומד ומבהיק לפנינו באורו ההיסתורי שהם שמו להם להאידיאל
 העליון של תכלית חייהם, להקים אומה בעולם, שימצאו בקרבה המגמות
 האלהיות, של המוסר היותר עליון, מקום, לא רק בחיים הפרטיים של כל
 איש מאישיה, כי-אם גם וביחוד בחיים הלאומיים שלה. ולא שיהיו המה דבר
 נטפל ומתלוה לה כי-אם שזה יהיה יסוד הויתה הלאומית בעצם, עד שתוכל
 להיות בעח גדלה ועוזה, כשיצא אל הפועל השלם, חוץ מאותה המטרה היסודית של
 שלמות האופי שלה באופן היותר שלם ונהדר, שמצד זה אפילו אם "כל העמים
 ילכו איש בשם אלהיו, ואנחנו נלך בשם ד' אלהינו לעולם ועד"   , גם משל
 לכל העמים אשר על פני האדמה, להרים את הוד מעלת האדם מעמק שפלותו
אל מכונו המרומם, ועם זה תוסיף היא בעצמה ג"כ מעלה ויתרון ע"י התרחבות
 האידיאלים האלהיים, והוצאתם אל הפועל במרחב היותר גדול, שהם החיים
 שעל-פי רוחה וחפצה, המביאים בעולם את הברכה והשלום, את העתיד ההולך
 ואור לבטח באין מעצור. אומה זו, שאוצר חיים נצחי כזה גנוז בתוכה, היא
יודעת יפה שאמנם המאור הקולטורי מחק כבר חלק גדול מהאמונות האליליות,
ע"י שנסתיעו מהשפעתה, והיה סיוע זה שלא בסבר פנים יפות מצדה, מפני
שלא מצאה עדין את עצמה ראויה להשפיע, ולא את המקבלים ראוים להשפעה
הרוממה הזאת, מכל-מקום בכל מקום שחדר האור כשלה האליליות ונפלה,
אחרי שהניחה אחריה את הקוים והניצוצות שיש לצרפם עוד אל התרבות
של העתיד, מפני שלעולם תרבות פחותה מפנה היא את מקומה למעולה וחשובה
ממנה. - וכן כשיעבור הזמן, הרושם של ההחפעלות מכל מרום ונשא מצד
העצם, כשאין עמו התנשאות עצמית וחיה בחוג הרחב של החיים המלאים טובה
ואורה, לא יוכל כבר רק הוא לבדו, בלא התגלות המאורות האידיאליים שמקורו
הנשא, להיות כח רודה בחיי האדם, אפילו בהיותו עומד בכח המדמה של האדם
ברום עזו היותר עליון, מפני שכל ציור עליון כשבא ברוח האדם כבר הוא נשפל
מגדולתו, שהרי האדם מורידו לעמקיו הוא. ולעומת זה התרבות הטבעי הולך
ומשתבח. אם-כן הלא יבא הזמן שימצא האדם שהציור העצמי של עבודת אלהים
שלו,-שהיא איננה מצד עצמה העובדה האידיאלית הגמורה, -לא יוכל להאיר
לפניו את דרכו בחיים. ואם ירצה לשוב רק אל המוסר הטבעי היבש שלו, אז הוא
נדח ואומלל, כי מה זה לא יוכל שרירות לב האדם החלש לחשב לדרך ישרה אף
על פי שאחריתה דרכי מות ורשע, ואף על פי שלא יתראו בדקיה במעמד ההווה,
הלא תגלה ותראה באורך התולדה והמון שינוייה, שכל זמן שאין המוסר העליון
של החברה יונק מהשכל העליון, בצדו היותר רם ונשא, מוכרחים הם המאורות
השכליים והמוסריים להיות נלקים, ומתמעטים. ואותה התורה העליונה, המוכרחת
לעשות את כל העולם כולו הדום לרגליה, שהמוסר אפילו החברותי, הלאומי
והאנושי, יהיה רק אז שלם ונצחי דוקא כשיהיה יונק מהמדע היותר עליון
ומבוכר מההתעלות הכללית, וזקוקה לו דעת האלהים הברורה, בצורתה
האידיאלית, הלועגת לכל הקטנוניות השרויה בלבו של אדם בהוה, עד שהשאיפה
ליבש את המבוע של המוסר והאורה תוכל גם כן למצא בקרבו מקום, "יושב
בשמים ישחק ד' ילעג למו"   , וכיון שאין לו מעין של אין-סוף מיד הוא
מתדלדל ומתיבש, ואז מוכרח יהיה הדבר שישעה האדם אל עושהו. ודרך עבודת
אלהים הבנויה על היסוד של פתוח האידיאלים האלהיים הנצחיים, והאמונה
העמוקה שבכח הנקודה הפנימית כל העתיד המתגדל והולך צפון הוא במילואו,
יראת הכבוד והרוממות, והאהבה הנפלאה אליהם עם הבטחון הנמרץ בהצלחת
הפצם, רק הוא יהיה מרכז החפץ, מכל אשר נשמה באפו. ובאשר דברים כאלה
הלא רק בישראל אפשריים המה להמצא, בבסיס לאומי מקורי והסתורי, על כן
ילכו עמים רבים ואמרו "לכו ונעלה אל הר ד' ואל בית אלהי יעקב ויורנו
מדרכיו ונלכה באורחותיו כי מציון תצא תורה ודבר ד' מירושלם" .
  המושג של עבודת האלהים, כשהוא בנוי על-פי אותו הכח ההרגשי, הנובע
רק מרום המעלה, של הפגישה העצמית, כשהיא יורדת עד עומק התהום של
הלב החשוך והחלש אשר לאדם, כל-זמן שלא תופיע עליו הנהרה של האומץ
האידיאלי, הוא מוכשר להחליש את האדם בגופו ונפשו, למעט את רוממות
עוזו, את שיא תועפות שאיפותיו, והוא נעשה נדכא, שח ושפל. אף שמכל החרדה
הזאת תצמח גם כן טובה של ביצור כח המשחית שבחית האדם, אבל היא
טובה שאינה שלמה, ודוגמתה היא כעין הטובה הבאה לעולם מבתי האסורים
של הפושעים, שמגינים על העולם שלא ישחת, אבל מכל מקום לא זאת היא
המרגעה, ובצדק תובעים הם חלוצי העתיד שהאנושיות חיבת לשאוף שבתי
ספר ולמוד טובים ימלאו את מקומם של בתי האסורים, במה שילמדו ויחנכו
באופן כל כך בריא וטוב את האדם, עד שלא יחטא ולא יפשע, ולא יהיה צריך
להאסר, כי-אם כל מה שיתעודד יותר, כל מה שיהיה יותר אמיץ ומלא זרע
עז, יותר יהיה מרבה להטיב, ולהיות צדיק חסיד ישר ונאמן בטבע תולדתו,
"לא יגעו לריק ולא ילדו לבהלה, כי זרע ברוכי ד' המה וצאצאיהם אתם" .
 על כן תשאף נפש האדם להארה של עבודת אלהים הבנויה על יסוד הודעת
 האידיאלים האלהיים, והכרתם במילואם, שלהגשימם בחיי האנושיות, לא יוכלו
 יחידים, אפילו אם יהיו צדיקים ואנשי מעלה, בעלי תורה בעלי חכמה ועז,
 כי לעולם יהיה החסד, האמת והמשפט נרמס ברגלים בחיי לאומים, אשר לא
 ידעו את ד' ולא יקראו בשמו באמת. אמנם איזה אומה תוכל לשאת עליה ברמה
 את הדגל של עבודת האלהים האידיאלית ? רק אומה כזאת שדרכה סלולה לפניה
 על פי האידיאלים האלהיים, מתוכן המוסר הגדול של העתיד, ההולך ואור,
 הולך ומתפתח, הולך ומתרומם מדור לדור, ומתקופה לתקופה. דוקא אומה
 כזאת, שהתשובה האלהית על שאלתה את שם ד', לא היתה תשובה עראית,
 לא תשובה שתוכל לעבור ולהתישן בשטף הזמנים, כי אם תשובה כזאת שדוקא
 שטף הזמנים מגלים את אורה ועז תפארתה "אהיה אשר אהיה"   , דוקא
 העתיד הנמשך ההולך ומתעלה. רק אומה כזאת, שיש לה תורה שקפלה את
 מהלכה על-פי התגלות דעת אלהים כזאת, של אספקלריא המאירה   , של "פה
 אל פה אדבר בו"   , שהציבה את העתיד שלה בכל בהירותו, בכל דיוקיו היותר
הוקפו במצות, כי ד' חפץ למען צדקו יגדיל תורה ויאדיר, חשים הם
בראש לכל את הערך המקורי שיש באותה ההדתית הטבעית שמתגלה
בקדושת הנדר. מכירה היא האומה שהנודר נודר בחיי המלך, העולה
עוד במעלה פנימית מהנשבע, שהוא במלך עצמו, כלומר באותה
הידיעה המנוחלת אשר קבלנו מורש מאבותינו באמתת האלהות, אבל
הנודר הוא בא מנביעת החיים של ההכרה הטבעית, שפנימיותה של
הנשמה, שלמען האיר באורה בכל מילואו וטובו נתנו לנו תורת אמת
וחוקים ומשפטים צדיקים וישרים, וראשית הסליחה מתחילה היא
בסליחת פגעי הנדרים, במנהג ישראל שנצח לסדר התרת נדרים
פומבית בלילי יום הכפורים, ולהנהיג התרות יחידים מערב ראש
השנה.
  לא בעצבון, לא בפחדנות, לא בחלישות, סנטימנטלית, צריכים
לפנות אל האור האלהי, אלא בידיעה ברורה, שמה שנובע ממעמקי
הלב, להיות מתקרב אל האלהים, זהו חוש טבעי שלם ובריא, ולא חוש
טבעי סתם, אלא החוש הטבעי היסודי של הנשמה, שנובע באדם
מנשמת חי העולמים, מנשמת כל היקום, כל היש וכל מה שיוסיף דעת,
שיוסיף הארה רוחנית, ובריאות גשמית מסודרה, כן יאיר בקרבו האור
הנפלא הזה להיות לו לנר על דרך חייו.
  וישראל כל מה שיעמיק יותר בתורה ידע ויחוש כמה מרומם
ונשגב, כמה אמת ואמיץ הוא האור הגדול הזה, וכמה הוא תופס את
החיים כולם, את הליכותיהם הכלליים והפרטיים, ולא ירצה בשום
אופן להיות חי חיים אומללים מגושמים ומזוהמים, חשוכים ואפילים,
שאין אור אלהים חיים, ממקור החיים, החכמה והבינה, החסד
והגבורה, התפארת והנצח, הוד והיסוד, הממלכה וכל הסתעפותיה,
באור הדעת הזולף והולך ממרומי מרומים עד מעמקי עמקי עמקים,
מתפלש בהם, ויגיל וישמח, ויחזק ויאמץ כח בעזוו ד' ואור קדשו.
  כשתפיסת הנפש בחוש האמונה היא חזקה ובריאה לגמרי, היא
שולחת מתוכה, את כל ענפיה, ואת כל ציציה ופרחיה, עד שהחבור,
הישר אל הטבע אל החיים ואל העולם נובע הוא ומתגבר מחוש
האמונה עצמה, כן כל המוסר, היושר היופי והצדק, נובע מחוש
האמונה, ואין צריך לומר שהנחלים מתפצלים וזורמים על כל הפרטים
הדקדוקים וההדורים שבמצות באהבה רבה וחדוה גדולה בעזוז נפש
מחוש האמונה. וכן הולכת היא האמונה סובבת וזורמת, עד שהיסוד
הלאומי, באהבת האומה, באהבת הארץ, בחיבוק כל קניני הרוח שהנם
תפארת לישראל בכל הערכים שלהם הכל יונק הוא מחוש האמונה,
וזהו אות ומופת על שלמות הנשמה, על תפיסת החיים הנורמליים,
הבאים מתוך תכונת נפש המתעלה מכל דלדול ומכל פגם, המבקשת
יפה את השרשתה במקור חייה, במקור חיי כל עולמים.
  מרגישים אנו את הטבעיות העליונה של אור הקודש הזורח בחיים
האישיים של האדם בחוש הקודש של האמונה בעומק טמיריותה.
לאורה נבדקת היא הנפש, וכל חטא ופגם יורגש על ידה, ודחיקת הלב
אל התשובה ממעמקי אהבה, וצער נסתר מהול בשמחה וגעגוע עדין,
הומה כנחל, ומנגן מאליו המון ניגונים חרישיים, של תוגה ושל חדוה,
של רוממות, ושל דכאות הולך ומתגבר. ולפעמים בא הרוח הגנוז וחונה
על מרכזי המעשה, בודק הוא אז את העובדות בפועל בבקורתו
החודרת, אז לפעמים הנפש הלומה מרוב שטף של דקדוק והעצה
המכוונת במהלכי החיים נעשית קשה ועלומה, אז אין עצה, כ"א עצת
ד', אור התורה בכל המון גילויה למודיה הלכותיה דקדוקיה, וגדריה אז
הוא הנר המאיר את המחשכים, על ידה הנשמה מתנחמת, לא תאמר
חטא לכל אשר יאמר הדמיון חטא הוא, כ"א תגעור בשטן מזה ומזה,
אל תרשע הרבה, ואל תהי צדיק הרבה מאזני צדק ואבני צדק יבאו אז,
על ככר החיים, וכל שבורי לב מתנחמים, והחיים הטהורים והקדושים,
העזיזים והמאושרים, הולכים הם ומתאדרים, הולכים ומתקדשים,
והעינים למרום מתנשאות, והעולם תאיר בזיו פאר החסד אל מנהיר
את הנשמה, ובטחון של חסד, של טובה ושל ברכה, של חדוה ושל
ישועת עולמים, בא ומפעם, והמון רב של רעיונות חדשים לבקרים,
המעוררים לחדש כח רוחני, להגדיל תורה, ולהאדיר חכמה, לאזן שיח
ספונים, ולהעמיק הגיוני סגולה בא ומתערם ערמות ערמות בסידור
משוכלל מכל מעשה ומכל מפעל, ודרך החיים נעשית ישרה, וחבת
עולמים לכל נברא הולכת ומתרחבת וכל העולם כולו, מעולם עד עולם
שירה חדשה.
  אומץ ההתגלות הכמוסה, המאוגדת באושר חסיני הקודש,
המרוכסת בגילוי אליהו, אגודה היא בהאמוניות הטבעית העזיזה
ממקור מחצבתה, שם המית רעם גבורתה, ובחוסן טהרתה מלאה היא
אותה הרויה החיה, של הודאות העליונה אשר לחיים של מילוי אמת,
עד מתי אתם פוסחים על שתי הסעיפים, היא הקריאה הנצחית שאינה
פוסקת. הד קולו של מלאך הברית, מלא השיקוי של הודאות
המוחלטה, המקנא המלא קנאות קדשי קדשים.
  והולכת היא השפעה המקורית, ובאה למרום פסגתה, ומציירת את
כל התיאוריה המעשית של כל חסידות רוממה ומדוייקת ברוח כל חסיד
בלבו ובידיו. ורכוסה היא התגלות האלוהית, בעומק הדיוק של המוסר
הנאדר בכל הקיצוניות המדויקה ומובא אליהו קפדן הוה, בקפידת קדש
העליון המלא זיו אור החסד היותר נמרז, היותר פועל ומחיה, היותר
מאיר ומחמם כל לב, בקרני אורו.
  ומעומק החיבור, ומפירוט הפרטיות, באה ההכרה של כל היקר
הנמרץ הנמצא באוצר הגדול של האומה כולה, שאינה זזה מישראל
עדי עד המתפלשת בכל אורחות החיים, בכל טרדותיהם ודאגותיהם,
דאגת הקודש ודאגות החול, טרדת הפרנסה וטרדת הגלות קיווי
הגאולה, ופתרונות הספיקות, הארת העולם כונניות שלומי, ופדות
הנשמות מכל צרה רוחנית, כי פתאום יבא אל היכלו האדון אשר אתם
מבקשים ומלאך הברית אשר אתם חפצים כי הוא כאש מצרף וכבורית
מכבס.
  בחודש תשרי מתגדלת היא בנו הקדושה הטבעית, יסוד עריגת
האמונה ע"פ מקוריותה הנפשית, ומלזה מתפרנסים כל העמים כולם
פרנסתם הרוחנית, שבעים פרים כנגד שבעים אומות. אמנם הננו
מעבדים את הטבעיות הזאת ע"י הופעת הקודש הפנימי של אור
המצות, והטבע הולך ומשתכלל בשכלולו העליון, רז הנסירה של דו
פרצופים של אדם הראשון עד שמיני עצרת שמופיע בו אור הישראלי
המיוחד שאין לזרים שום חלק בו, הכל למעלה מן הטבע, עשה לי
סעודה קטנה שאהנה ממך.
  קדושת הפסח מרשימה את עומק הטבעיות של האמונה האלהית
מראשיתה וכל סעיפים שהם כל התורה כולה, וכי כל הניקוד והכבדות
שכל העולם פוגע בה איננו כ"א מפני השאור שבעיסה הראשונה, חטא
האדם בכללו, והעולם הולך ושואף לתיקון מוחלט, שאז יוכר מהו
הטבעיות המוחלטה של האדם יוכר העושר שבעוני, יוכר איך כל רשמי
החוץ אינם אלא מדלדלים את התוכן הפנימי, והשארתי בך עם עני חיל
וחסו בשם ד', וכשהעושר שבעוני מושרש הוא יפה, אז אין כל עושר
מזיקו, כ"א מוסיף הוא עליו את עושר העוני, את העשירות הפנימית
העצמית, שאל זה עורג כל העולם באמת לאמתו, אלא שאיננו מכיר
עוד את עצמו, וחושב הוא שישקיט את צמאונו בעושר, ברכוש קנוי
והוא לוחם ומתמלא איבה קנאה וזעם, יראה ופחד חיצוני המרשש את
החיים ומאבד את טוב העולם, וכ"ז בא מפני שאין בו כח להכיר את
פנימיותו ואת עצמת רצונו בעומק פשטות עושר טבעיותו, שהוא עושר
העוני, הכולל בקרבו את כל מיני העשירות שבעולם. הטבעיות
הפשוטה של ההשתאבות האלהית הכוללת את כל ההרגשה, את כל
החיים, את כל המפעל ואת כל השכלול, המזרז את הכל להגדיל
מעשים, ולשכלל עולם בגשמיותו ורוחניותו, מתוך דחיפה פנימית של
שלום והשקט, המכוננת סדר חיים אישיים וקיבוציים. מראש מקדם
בזוהר של שכל ושל מטרה מהוגנה וקבועה, המקדשת את החיים
מראשית יצירתם המרבה נשמות פועלות בשביל הגודל המוכר ומסוים,
שאין בו שום סמיות עינים כ"א בהירות ועצמה, ברירות וצלילות
הדעת תגבורת כח של תיקון עולם ותיקון עולמים, הגברת טוב, והוספת
פאר ועונג מרגע לרגע פתיחת מעינות מלאות חיים והוד אהבה מלאה,
רעננה וקדושה, ומילוי מפעל מעשה, ועבודה מתוך שמחה עדינות
תפארת וזיו משוכלל ומתעלה יום ליום יביע אומר ולילה ללילה יחוה
דעת.
  עומק הטבע הנפשי הוא טבע האמונה האלהית, תאות הדבקות
האלהית ברעיון ובחפץ פנימי היא תאוה וחמדה עליונה חזקה וגדולה
יותר מכל התאות שבעולם. ויסוד שרשה והתפשטותה הפנימית היא
בודאי בקדושה, אמנם יצאה לחוץ ונתחללה ע"י יצרא דעבודה זרה, ולעתיד
לבא יואר העולם, וכח הטומאה יקלש, אש תתעורר התאוה היסודית
תאות הקודש האמונית ויתברר לכל כי בטהרתה היא נמצאת להתמלא
רק באמונת אלהים אמת, ד' אלהי ישראל, וממילא ימלא העולם כולו,
בזה הרעיון וברדיפה זו לבא אל תוך החידור של החיים אשר בטבעיות
הקודש. ומתוך שיסוד חג הסוכות הוא פתח את הסגולה הטבעית הזאת
של קדושת האמונה, כלומר חומר הרוחני של האמונה או צד הגבורה
שבו, כמו שפסח הוא עילוי כדי לפתח את הצורה הטבעית של האמונה
או היחסים היותר קרובים לו מהם, הם הם הגורמים את עוצר רחם
הרוחני הזה. ועל כולם מתגברים, לפי ערך, על ידי הרבות אור
הדעת, על ידי הכרת סבת העכוב.
    סוף כל סוף צריך האדם לגאול את חלקי
נשמתו מגלויותיהם, לפדות את אסירי מחשבותיו
ממאסריהם, לאמר לאסורים צאו, לאשר בחשך הגלו.
    וכשאדם רוצה לגאול את אותו ההמון הרב של
היצורים הרוחניים, הם הם המחשבות והציורים הרבים, שהם בריות
חיות וקימות, המבקשות פדיונן בכל עז ומרץ, באה לו הופעה
פנימית מאורו של משיח, הגנוז בנשמתו, והוא
מחולל גאולה, ומהוה אור חדש בעולמו. והולך האור ומתפשט,
חודר ומתעמק, מתרחב ומתענף, עד באו אל שורש מקוריותו.
    ורגשי גאולה ואומץ מתחילים להיות מתחוללים בלבבות
רבות, תנועות של תחיה כללית, של שיבת בנים לגבולם, של תיקון
העולם, ושל קוממות הריסותיו, מתיצרים ומתרבים, הולכים הם
ומתלבשים בצורות שונות, יורדים הם לים החיים, מתקשרים בגויות,
יוצרים תכונות וערכים, מזגים וטבעים הנאותים להם.
    ומאשמנים קם עם לגאולה, וטל אורות, טל
תורה, טל של תחיה, מתחיל את פעולתו. רסיסים מתחית המתים
העולמית הגדולה באים ומתגלים. יחיו מתיך נבלתי יקומון, הקיצו
ורננו שוכני עפר, כי טל אורת טלך, וארץ רפאים תפיל.
    והיראה החלושה סרה, והגבורה העליונה לוקחת את מקומה.
אל תיראי כי לא תבושי, ואל תכלמי כי לא תחפירי, כי בשת עלומיך
תשכחי, וחרפת אלמנותיך לא תזכרי עוד, כי בעליך עשיך ד' צבאות
שמו, וגאלך קדש ישראל אלהי כל הארץ יקרא. כי ימין ושמאל
תפרצי, וזרעך גוים יירש, וערים נשמות יושיבו, כל כלי יוצר עליך
לא יצלח, וכל לשון תקום אתך למשפט תרשיעי, זאת נחלת עבדי
ד' וצדקתם מאתי, נאם ד'.
שאלת הודאות המקורית
                 לג
    יש עצבון שבא מעושר רוחני, הא כיצד?
מתגברות עלינו ההופעות, חזיונות מחזיונות
באים לנגד עינינו הרוחניות, מביטים אנו בספרים, ובספרים היותר
קדושים, והיותר נשגבים, ומעינותיהם חיים ומפכים, מנביעים הם
בכחם המקורי ברוחנו פנימה מעינות רבים. ועל כל חזיון נולד המיון
פנימי, מהיכן כל זה בא? ראשית החזון וודאותו מהיכן
הוא נמשך?
    והנשמה מצטערת בעצבונה על שמחת עשרה,
והעצבון הזה מעדן את הרוח, מחדד את השכל, ומרטיב את הלשד של
החיים הרוחניים, וידיעות מקוריות, ומקוריות של מקוריות,
והקשבות, רבות ערך, גדולות ורחבות, נולדות, והן באות עם
תעודות ודאיותן, והן מעלות את הנשמה למקום עליון.
    ובמקום העליון באה השאלה עוד הפעם
מחדש, על הודאיות החדשות, העשירות היותר עליונה,
שבתחלה מופעת היא בכליל הודה, ביפעת שמחתה, ואחר כך באה
השאלה, בן מי זה העלם, אם ראוי לבא בקהל?
   והרעיון המחקרי חוזר ונעור, מבקש לו נתיבות,
ומבקש ומוצא. והודאיות החדשה משתרשת עמוק עמוק
בנשמה, באה לכח של פעולה, דחיפה חזקה להשפיע, ולהחטיב את
החיים של חוג רחב, באה ומפעמת, עד העליה החדשה, שעל ידה
הכל נשכח. כל העושר העבר גז וחלף, וציורים מעולם יותר עליון באים,
מאויר דכי, טהור ורענן, מאורות זורחים, בצורה שלא פוללה
מעולם. ועל דבר העבר אין זכרון, ההוה והעתיד מלבב ומנעים,
היצירה הולכת ומתרבה, והודאיות עולה למרום
קצה.
   והנה רוח חקר בא ומכניס עצבון חדש, כדי
להוליד שמחה עליונה, וגילוי עולם מתוקן. אשר
לא ספר להם ראו ואשר לא שמעו התבוננו.
מדרגות הודאות
                 לד
    מדרגות אחר מדרגות עולות הודאיות, אין כל
מדרגת ודאי דומה לחברתה, במדתה הכמותית והאיכותית. רעיון
מרעיון, אמונה מאמונה, מובדלים הם זה מזה, על פי מדת חיי
הודאות, המחיים אותם.
    הודאי המוחלט שוכן ברום עולם בחביון עז העתיד לבא,
עולם הבא, אהיה אשר אהיה, הודאי שמו כן תהלתו,
ודאי סתמי. נחלים רבים מתפרדים ממנו, כולם אחוזים זה בזה,
עד באם לנהר אולי, כולי האי ואולי, אובל אולי.
ויובל אולי, ודאי הוא ביחש לכל הנוצר ממנו, לכל המתאצל
ומתפשט מאורו, והם גם כן לפי רובי ענפיהם ודאיים הם כל
אחד במדתו. והכל יונק ממקור הודאות, השפועה מהודאי
המוחלט, הודאי שלמעלה מודאי.
    בכל עולם, בכל איש, עולה תמיד בעליתו מדת ודאותו,
ונחל אולי מתחבר הוא עם הנהר היוצא מעדן, מיסוד
הודאות, וכולם יחד שואבים לשד חייהם ממקור כל הודאיות,
וממקור כל הספקות, ממקור שאיבת הודאות, שמשם כל
הספקות שואבים, להחיותם, להעלותם, לרעננם ולפארם בפאר חי
העולם.
    ושם מעון השמחה, עז וחדוה במקומו, אין שמחה כהתרת
הספקות. הספקות מתגלים בשרשם הנאצל בצורתם העליונה, בצורה
החיובית הבריאה והרעננה שלהם, בצורה המחיה את כל צדדיהם, ועל
ידם ומהם ובהם ועמם תופיע האורה המופלגה, מקור ששון מלא
עולם, הודאות המוחלטה בצורתה האידיאלית, מקור הגבורה,
מקור החסד, מקור התפארת הנצח וההוד, מקור כל יסוד עולמים,
מקור כל מלכות כל אדנות כל שלטון, כל כח ד', כל גבורת
אצילות בריאה יצירה ועשיה, כי ביה ד' צור עולמים.
    כשמדרגה אחת רוצה להתפאר בודאות יותר גדולה ממדתה,
או גם אם חפצה היא לשאוב ודאות יותר רחבה ומלאה מערכה,
ממה שהיא עלולה לה, והיא יכולה לספוג אל תוכה, אז היא אובדת
את משקלה, נכשלת היא ונופלת. צוללת היא אז במחשכים, כשכור
היא נעה ונדה, נשברת היא ומתפוצצת, עד אשר מתוך החשכה יאיר
אורה, ותתחדש ביצירה חדשה, ומדת ספקותה תעלה למקור
הודאות, ויקיצו וירננו שוכני עפר, כי טל אורת טלך.
הערכים הודאיים הפנימיים
                לה
    אין המדרגות של הודאיות דומות זו לזו, וכל
אחד לפי מעלת רוחו יודע הוא לשער את הערכים הודאיים
שבכל תוכן וענין.
    וסוד האמונה מתפשט מראשית הודאיות המוחלטה,
המאירה בכל הענפים, עד שפועלת את פעולתה באותה הודאיות
הגנוזה בנהר אולי, כולי האי ואולי.
    וכל אשר יתרומם יותר האדם והעולם, ימצא, שכל אותם
הספקות אין הרפיון שבהם כי אם בצדם החיצוני, אבל
בפנימיותם הרי הודאיות הולכת ומתגברת בהם. והיסוד התחתיתי
של המעשים בנוי הוא דוקא על פי הרז הפנימי של הערכים,
מיסוד החכמה העליונה, אבא יסד ברתא, ונמצא שהם כלולים
בהודאיות המוחלטה, ברית עולם.
    ובשילובם של אלה שני הכחות הנפלאים,
הראשית והאחרית, המחשבה האצילית והמעשה המתוה את
העולם והחיים, הודאיות חודרת ובוקעת בכל אותן המסלות,
האספקלריאות, הממוצעים, וכולם מאירים באור הודאי
שמו כן תהלתו.
מדת הודאות
                 לו
    כל מתבונן בעל הסתכלות עולה על חברו בעומק
הציור והודאות הגדולה של הישות האמתית אשר
להמציאות הרוחנית הצורתית.
    וכל המכשירים התרבותיים אינם אלא דרכים איך להגיע את
הבריות לידי עדינות הודאות העליונה הזאת, שכשאדם
מגיע למדתה העליונה הרי הוא צרור בצרור החיים, וישחק
העצמיות הפנימית באיזה מדה.
    על כן אי אפשר שאור החכמה, ומאור התורה, יאיר באדם
בבהירות מובהקה כל זמן שלא שב בתשובה שלמה, המתקנת את
היסוד הרוחני, שהיא גורמת שתהיה ההתגלות הרצונית
התגלות בהירה ומבהיקה, ואז ממילא מזהירים הם גם כן הענפים
השכליים והמדותיים, ואור התורה הולך ומתעצם, ונעשה
כמעין המתגבר וכנהר שאינו פוסק.
הדעת והרצון
                 פד
    אין סתרי תורה מתגלים על פי השכל החלוני אלא על פי
שפעת הקודש של רוח הקודש, וההתנוצצות של רוח הקודש
תלויה היא בתמימות הרוח, ותמימות הרוח תלויה היא
בשכלול החפץ, שהוא האופי הפנימי של הנשמה, ששרשה
מגיע למקום ששם הדעת והרצון מתאחדים בתכונה
אחת, והרצון משתלם הוא על פי המעשים.
    ומטעם זה דקדוק המעשים ותוכן התשובה תנאי גדול
הוא להישרתם של תוכני סתרי תורה.
השכל והאופי
                 פה
    השכל החילוני אינו יכול להגביה ולזכך לגמרי את האופי
הנפשי, שיסודו מתגלה במהות הרצון, מפני שכח הרצון הוא
יותר עצמי ויותר עמוק ומושרש בהמהות הנפשית, מהשכל.
    אבל השכל הקדוש, המואר מאור הקודש, הוא מעדן
ומקדש, מצרף ומזקק את הרצון בכל מלואו, מפני שיסוד
הוייתו הוא יותר עמוק ויותר תוכני מכל ערכי הרצון
כולם, וממקור שפעתו הרצונות יונקים.
הדמיון והמעשים
                 פו
    חיי התבוננות הם החיים היותר טובים, אבל העונג
שבהם יוחש על פי אותו הלשד, שהעושר של הדמיון יפזר
עליהם במדה הראויה.
    וכדי לשמור על הדמיון, מיובש ומיתרון, צריכים
המעשים והמדות להיות מסויגים יפה.
העלאת הדמיון והרצון
                 פז
    יש להעלות את הדמיון האנושי, ואת כל
הרצונות הטבעיים שלו, בין ביחיד בין בצבור, להרום
היותר עליון. והעליה השכלית והשירית העליונה מורידה
היא רצונות ודמיונות נשגבים, המביאים ברכה רבה.
    וכשהזרמים, העולים והיורדים, נפגשים
בדרכם, בתכונה הרמונית, הוה עונג אצילי, ושמחת עדנים, המתגלה
לישרי לב.
    חלקים ידועים של הדמיון ושל הרצון משליכים בתור
פסולת, חותכים וזורקים בתור ערלה, והמותר עולה ומתקדש.
הטבע, הרצון והדמיון
                 פח
    החכמות היותר עליונות מונחות, בהשגות הקודש, בעומק
הטבע, בעומק הרצון, בעומק הדמיון.
    וכשתגיע ההכרה לאותו העומק, עד שלא תהיה על
ידי הארתה מקצצת שום דבר מהעמקים הללו, אז תוכל להעלות
את הכל אליה. ולהתעלות על ידם עוד למעלה, למעלה. ומלאה
הארץ דעה את ד' כמים לים מכסים.
ההכשרה לרוח הקודש
                 פט
    עזוז הדמיון הוא מתת אלהים, ובהיותו מחובר
לגדולת השכל וכח ההשערה, עומק המוסר,
וטבעיות הרגש, האלהי, הרי זה מכשיר לרוח
הקודש.
האחדות בהשגות הקודש
                 צ
    בהשגות של השכל החלוני, פועל השכל בתור כח בפני
עצמו בציור המושכלות, והדמיון פועל בפני עצמו בענינים
האסתתיים, והפעולה המציאותית פועלת בפני עצמה בענינים
המעשיים, והרגש פועל בפני עצמו בענינים המורגשים.
    אבל בהשגות הקודש, מהתוכן הגלוי של הנבואה
ורוח הקודש, כל התגלות כלולה היא בכל הכחות כולם. החיים,
הרגש והפעולה, הדמיון והשכל כולם יחד אגודים
באחדות אחת.
מעלות רוח הקודש
                 צא
    יש רוח הקודש של מעשה, שמעורר הרוח העליון
למעשה, וכפי ההזדככות המוסרית והשכלית העליונה ורוב חפשיותה,
כך רוח עליון זה מובלט יותר וחודר יותר, טהור יותר מכל סיג
ועירוב בלתי הגון, והוא מסתעף ממש מהרצון העליון
בהנהגת העולם כולו.
    ורוח הקודש של דמיון, שכח המדמה נעשה מואר,
נאדר, צלול, קדוש ונשגב, ומחזותיו נעשים נאמנים וכבירים, קולעים
למטרות נשאות שבטוהר המוסר ושאיפת הקודש הנאדרה.
    רוח הקודש של שכל, שאז המושכלות והלימודים
כולם מתגברים כמעין הנובע, כל רז לא אנס ליה, וכל צפונות
נעשות גלויות, והמון חידות ועמוקות, שוטפות ועולות בקרב הנשמה,
בבטחון ובבהירות, התורה מתברכת וציציה ופרחיה עולים בתכונות
נשאות, מלאות פאר קודש עליון.
    ורוח הקודש עליונה, שהיא רוח הקודש ממש, שכל
אלה יחד מאירים בה.
רוח הקודש והשכל
                 צב
    רוח הקודש צריך להיות מחובר יחד עם השכל הטהור
של האדם. כששניהם יחד עושים את בניני ההשגה, יצאו הדברים
מזורזים יפה ומלובנים כראוי.
    כשמרגיל האדם את עצמו לשמע קול ד' מכל דבר,
בא הענין עד התוכן היותר עליון שברוח האדם, שהוא השכל, שהוא
דוקא הוא מכסה יותר מכל את הענין האלהי, מפני שיעלה במחשבה,
שיש כאן כח שכלי מיוחד שעושה את הציורים השכליים. אבל על
ידי ההרגל הטוב, של הקשבת קול ד' בכל דבר, מתגלה
אליו קול ד' גם בשכל, ואז דוקא בשכל ימצא את
ההתגלות האלהית האמתית. וכל מה שיוסיף חקירה
והתפלספות יוסיף קדושת אמונה ודבקות, והערת רוח הקודש.
התלבשות רוח הקודש
                 צג
    בשפע רוח הקודש מרגישים איך רוח החיים
האלהיים מאור חיי העולמים הולך בכל הליכות החיים, בכל
הרצונות, בכל העולמים, בכל המחשבות, בכל העמים, בכל
הבריות, בכל הליכותיה של תורה ומצותיה, המעשיות
השכליות וההרגשיות, ובכל התולדות היוצאות מהן ובכל
הדמיונות וההתפעליות הנפשיות, המתילדות על ידן.
    מכירים על ידי הופעה זו, העליונה הרבה על השכל המצומצם,
את יקרתה של קדושה ואמונה, של עשיית כל דבר לשם שמים,
ומרגישים איך החיים הרוחניים, המחיים ומעודדים, מתפשטים
משמותיו הקדושים של מלך מלכי המלכים הקב"ה, לכל
יחוד והתעלות
                 יח
    יחוד ברכה קדושה. באור אין סוף אין שייך הוספה,
והתעלות, מצד עצמו, אבל באמת אי אפשר שהיתרון של ההתעלות
הנצחית תחסר מהשלמות המוחלטה.
    וזאת היא תורת ההויה, הופעות אורות חיות הויתיות, על
ידי רושם של ירידה, במדה כזאת, שלעולם תהיה אפשרות לתוספות
ועליה, שהיא בעצמותה סילוק מכל ירידה ושפלות.
    והפירודים בעולמים יתיחדו כאחד במקורם האחדותי,
וההתאחדות תוסיף אור ויתרון בלא הפסק, ברכה תמידית, ותוכן
הברכה היא התעלות, והבדלה מכל פחיתות ורשעה, מכל חושך
וצמצום, קדושה.
תורת ההתפתחות
                 יט
    תורת ההתפתחות, ההולכת וכובשת את העולם כעת,
היא מתאמת לרזי עולם של הקבלה, יותר מכל התורות
הפילוסופיות האחרות.
    ההתפתחות, ההולכת במסלול של התעלות, היא נותנת
את היסוד האופטימי בעולם, כי איך אפשר להתיאש בשעה
שרואים שהכל מתפתח ומתעלה. וכשחודרים בתוכיותו של יסוד
ההתפתחות המתעלה, אנו מוצאים בו את הענין האלהי
מואר בבהירות מוחלטת, שדוקא אין סוף בפועל, מחולל הוא
להוציא אל הפועל מה שהוא אין סוף בכח.
    ההתפתחות מופיעה אור על כל ארחות ד'. ההויה כולה
מתפתחת ועולה כשם שהדבר ניכר בחלקים ממנה, ועליתה היא
כללית כמו פרטית, עולה היא עד מרום הפסגה של הטוב המוחלט.
מובן הדבר שהטוב והכללות הוא מחובר יחד, ועומדת ההויה
לבא לידי מדה זו, שכולה תספוג את כל הטוב של כולה בכל פרטיה,
וזאת היא עליתה הכללית, ששום פרט לא ישאר חוצה, שום
ניצוץ לא יאבד מהאגודה, הכל מתוקן לסעודה.
    למטרה זו צריכים שכלול רוח לתשוקה האלהית העליונה,
שנוצרה על ידי עבודה אמונית בד'.
השנויים העיקריים במחשבה החדשה
                 כ
    הזמן חידש לפרסם הכרות כאלה, שגרמו בפרסומן להרס את
ההכרות, אשר בעצמן אינן שייכות ביחש שלילי לההכרות המחודשות,
אלא שמצד ההרגל נצטברו יחד. האדם מקשר את כל מחשבותיו זו
לזו, וכיון שחלק מהן משתנה, הולך השינוי על פני הככר המחשבי.
רק בדעת וחשבון יסייג לו האדם את הגבולים, להבחין עד היכן
צריכה להגיע יד השינוי של ההכרות החדשות בצדק, והיכן הוא
המקום ששם כלה כחן. טבע השכל והציור הרוחני בכלל לחוש
בכולו את השינוי שבחלק מחלקיו הוא לו טבע של חיים, המביא
לידי שכלול והוספת מעלה בכל עת אשר יחודש דבר באחד
החלקים שבו.
    שלשה הנם השינויים העיקריים, שבאו במהלך
הציור האנושי בזמן החדש, שמהעקרים הללו הסתעפו ענפים רבים
חדשים. ומבלי שימת לב להבין את המהות העקרית המונחה בעצמותם
של אלה השינויים, למען דעת עד כמה הם צריכים להתפשט, לגרור
אחריהם עוד שינויים בדעות ובמעשים, גרמו השינויים לטובה הללו
גם כן מבוכה וערבוביה, אשר תשוב לטובה ביחד עם התגברות
ההכרה, אחרי שיתפשט התלמוד הרוחני, בהגיונות הנפש ואוצר
הדעות, כראוי לו.
        שלשת השינויים העקריים הם.
    האחד, השינוי במהלך המחשבה החברותית.
    השני, במהלך המחשבה הקוסמולוגית.
    השלישי, במהלך המחשבה ההתפתחותית.
    הבנת החברה האנושית, ובכלל החיים החברתיים,
היה ענין סגור ורז כמוס לפני ההמון הגדול בדורות שלפנינו, כמו
כל הסודות של החכמה המעשית והעיונית. כל עדה וקהלה היתה
סגורה בתחומה, על כל יחיד לא פעלה בגלוי כי אם הסביבה הקרובה
שלו, ובתומו חשב כן כל יחיד וכל צבור, שהעולם הגדול הוא רק
סביבתו הרוחנית והגשמית. בני ישראל, הנבדלים מכל העמים, גם
הם היו סגורים בתחומם, ועוד במדה יותר גדולה, מפני שתי סבות
חזקות, מפני הרדיפות הרבות אשר פגשו תמיד מהעולם האנושי הגדול,
עד מקום שעיניהם היו יכולות לשלוט, ומפני השינוי העקרי שבהליכות
החיים הרוחניים והמעשיים שבינינו ובין ההמון הרב של כל העמים
תחת כל השמים, מאז ומעולם.
    יחידי הסגולה, בעלי הדעה הגדולה, ידעו מעולם את
סוד האחדות הרוחנית, ידעו שרוח האדם רוח כללי הוא, עד כמה
שההבדלות הרבות הרוחניות והחומריות עושות את שלהן להבדיל
בין איש לאיש, ובין קיבוץ חברתי אחד למשנהו, עוד יותר מכל
ההבדלות גדולה היא האחדות העצמית שביניהם, והמחשבות פועלות
ונפעלות מבלי הרף, וסדרי החיים הולכים ומשתוים, מגמת ההשתוות
היא ודאי לקלוט תמיד את היותר טוב, היותר בריא ויותר עדין
שבכל קיבוץ ולנטוע אותו על אדמת הכלל כולו. אבל ההמון
לא הציץ מעולם למעלה מחוגו, חשב שאין כאן שום יחש,
שום כח פועל ומתפעל מסביבה זרה, וקל וחומר עוד רחוקה, על
חוגו שלו הקרוב אליו. ובספירת המחשבה המצומצמת הזאת נתרשמה
הצורה הטפוסית של עולמו הרוחני היותר פנימי, על פי התכונה
הזאת נצטירה אהבתו האידיאלית לכל קודש, ויחושו לעמו המיוחד,
וכל המתיחש לו, תקותיו לעתיד, חזון רוחו על העולמות החבויים
שלמעלה מהחושים, השקפתו על החיים והמות, על החופש ועל
השעבוד, על העמידה ברשות עצמו ועל המשמעת, הכל היה נארג
בהאריגה המצומצמת הזאת, של הציור של הסביבה הבודדת, שהיא
הנה הסך הכל של ההויה.
    הזמנים שינו את ההשקפה הזאת בתכלית
השינוי, לא רק בציורם של החוגים המשכילים, כי אם בחוג
ההמון כולו, מקטנו ועד גדוליו. ההכרה החברתית נסבה ונתרחבה,
כל יחיד מרגיש, שהנהו לא בודד, ולא סגור בתחום מיוחד לגמרי,
שהוא פועל ומתפעל מהמון חוגים רבים ורחבים, מסביבות שונות
וגם זרות, ואין ליאש כל רוח לומר, שאין לי להתחשב עמו מאומה,
גם אם יהיה רחוק שברחוקים. אבל כאן החשבון נתגדל, הערבוביה
נתרבתה. והצורך ללמד איך מסדרים מערכה רבת גוונים בתחום
הצר של המחשבה ההמונית הרגילה, ואיך משאירים את כל הטוב
שבעולם הרוחני בעינו באין מגרעת אחרי כל מהפכה שהשפעה
זרה מחוללת, ואיך שואבים מן הכל רק את הטוב והאמת, את הישר
וההגון, צורך זה נתגדל עד מאד, ואי אפשר להספיקו כי אם על ידי
השפעה מרובה של הסברת רעיונות רוחניים פנימיים וטובים, שאי
אפשר להוציא את הדבר אל הפועל כי אם על ידי העמדת המון
משפיעים רוחניים טובים והגונים, המלאים דעה ורגש טוב ונעלה,
עד כדי להשפיע גם כן כלפי חוץ באופן היותר רצוי.
המחשבה הקוסמולוגית, גם היא גרמה לפעול שינוי
גדול במהלך החיים הרוחניים. הרעיונות אשר נספגו מהציור הקטנטן
של העולם הכללי, על פי התכונה הישנה במצב של שקיטה וקטנות,
הולמות הן לאותה הקטנות של צמצום הסביבה. והרוח החדש הכללי,
שבא לרגלי ההרחבה המדעית של ציור החוש כלפי ההויה המוחשית,
מוכרח הוא לחדש בהתרחבו בין המונים רבים צורה חדשה על
העולם הרוחני וכל קשר מחשבותיו, שצריך לימוד מרובה איך לכונן
הכל מחדש בתכלית התיקון, עם ההשארה היותר מוצלחת של כל
הטוב היסודי שבישן. ואיך יעשה דבר זה אם לא על פי לימוד
קבוע במעמקי הרוח, שיחולל המון גדול של הסברות, שיעמיד את
התוכן הרוחני כולו על מעמדו המאיר, שעוד יוסיף נהרה על ידי
הטוב שיקובץ מהרחבה של כל ההכרות החדשות, אחרי אשר יתאימו
אל כל הטוב האצור בכל הישן לפי צורתו הטהורה.
    מהלך המחשבה של ההתפתחות, שנתפרסמה בכל
השדרות, לרגלי למודי הטבע החדשים, עשתה מהפכה רבה, בחוג
המחשבות הרגילות. לא אצל יחידי הסגולה, בעלי הדעה וההגיון,
שמעולם הסתכלו בסדרי השתלשלות דרגאים, אפילו
בההויה הרוחנית המוסקרת בסקירה היותר נסתרה, שאין הדבר זר
אצלם להבין במדת ההשואה גם כן באופן זה בדבר ההתפתחות
החומרית של העולם המוחשי, שראוי הדבר שתהיה התגלותו מתאמת
להשתלשלות הרוחנית של ההויה, שאינה מחסרת דרגה אחת
העצמי והעולמי, לטוב, והחושך לאור, לא רק בכללות,
אלא גם בפרטיות, על ידי הופעת קודש בכל יום תמיד.
עבודה שלא לקבל פרס
                       ז
     כשמכיר האדם בעצמו שאינו נוטה כלל לדרישות
של פרס בעד מצותיו ועבודתו, אל יקטן בעיניו כשרון זה,
ויעבד היטב את החוש העדין הזה, עד אשר יבא באמת לצעוד
על אותו דרך החיים של עבודת הרב שלא על מנת לקבל פרס,
ומורא שמים יהיה עליו, בצורתה הבהירה הראויה למבקשי ד'.
הנטיה לעבודה עליונה
                  ח
     מי שיש לו נטיה לחסידות, לדבקות אלהית, ולחכמות
רוחניות עליונות מופשטות, צריך הוא לדעת שלכך נוצר.
ואם ירף מעבודתו העליונה, שרק שרידים יחידים מוכשרים לה,
מי זה ימלא את החסרון הגדול הזה. על כן ישמח בחלקו, ואל ירע בעיניו,
ולא יבוז לחלקם של אחרים, אף על פי שהם רחוקים מזה מאד,
כי בודאי יש להם מקצועות אחרים של טוב ותועלת, שהם רחוקים
ממנו, ויהיה תמיד עשיר בדעתו, וטוב עין, ומכבד את הבריות,
ואוהבם כולם, ושוחר טובתם ועילוים.
     אפילו אם יש לאדם רק קצת נטיה לציורים רוחניים עליונים,
אפילו אם אין בו שכל וחכמה באמת רק איזה עילוי של
כח המדמה בתכונה של איזה מדרגה יותר מהרגיל, כבר חל עליו
כל החוב של התנהגות הקדושה העליונה, ומוכרח
הוא להתבודד בדרכו בקודש, להתרומם במדות טובות
ותכונות עליונות ממעל לההמון הגדול, ויתאמץ ללמוד מכל אדם,
וביחוד מההמון התמים, ומכל מי שיש בו איזה מעלה.
     ואם ירצה ללכת בדרך הרגילה של ההמון וחכמיו הרגילים
לא יוכל בשום אופן, רק יתאמץ לקנות מדות מעולות וחשבון
עולם ברור, והשאיפה התדירית לקרבת אלהים,
שהיא טבועה בנשמתו, לא יעזבנה מפני שום מניעה שבעולם.
לא ירדוף אחר הכבוד, ולא יבהל כשימצאו מכבדים אותו בהפלגה,
וקל וחומר שלא יצטער ממה שמבזיו מבזים אותו, או מקילים בכבודו.
התשוקה העליונה
                ט
     כשהתשוקה העליונה לאור העליון, לזוהר הצחצחות
של קודש הקדשים, מתגברת, אז האדם נקרא לשעות אל עושהו,
להסתכל כלפי מעלה, ולדבק את כל חפצו, כל רעיונותיו
וכל מחשבתו בנועם ד'. כי אם לא יעלה למרום המעמד של הקדושה,
שהוא קרוא לה מתוך פנימיות תשוקותיו, ימצא הכל חשוך לפניו,
מלא קצפון ועצב. וכל הפנים הזעומות הללו אינם באים כי אם
לעורר את יסוד החיים שבנשמתו, למען ירומם וינשא
בתועפות עזו הרוחני הגבה למעלה.
     כשהאורה האלהית מגולה בהנשמה, והצמאון האלהי
תמיד הוא בוער בתוקף, ידע האדם, שזהו היסוד לכל מעלות הקודש,
וזהו אור העולם.
     ואל יפול בדעתו מפני כל פגם מעשי ומדותי, כי ודאי
לא יאונה לו כל און, ובדרכו דרך הקודש ילך, ועז גאון ד'
יהיה בידו למטה חוסן, ושבט מושלים, לנהל על ידו את העולם,
ולרומם ברוממות קודש את הכלל כולו, וישמח ויעז במתת גורלו.
הצמאון הפנימי
               י
   ההתלהבות הפנימית מאור הקודש, הצמאון התוכי
לאור ד', זהו היסוד של התגלות הקדושה בנשמתו של אדם.
   והאיש, אשר סגולת מרומים זו היא אצורה בנשמתו,
צריך הוא להכיר את תכונתו, למען ידע איך לנהל
את מהלך חייו, ואת כל נטיותיו, ומערכות מחשבותיו, שיחו ושיגו
והגיוניו, על פי אותו המעמד הגדול של אור האהבה,
אשר ממלא עדניה הקדושים מתמלאת תמיד נשמתו מטל החסד
של אור הברכה העליונה, ברכת ד' היא תעשיר.
   שפעת הצמאון האלהי באה לפעמים כדי להשפיע
מרוח קדוש זה על העולם ועל החיים, על האומה ועל הכלל כולו,
בכל הרוחב של מובן זה, לקרב הכל אל מרום הקודש,
אל אור שם ד', חי העולמים.
הצמאון הלוהט
           יא
    את הצמאון האלהי, הבוער וסוער בשלהבת עזו בלב,
אסור לכבות. אם כל המכבה גחלת מעל המזבח הגשמי,
עובר הוא בלאו של אש תמיד תוקד על המזבח לא תכבה,
קל וחומר המכבה גחלת רוחנית עליונה מעל גבי המזבח הרוחני,
המלא חיי קודש, הלב הישראלי.
    אמנם צריכים תמיד להוסיף אש מן ההדיוט,
בשכל טוב, בחכמה ובבינה, באור תורה ונר מצוה, כדי
שתהא השלהבת עליה ומתרוממת, עולה ומוסיפה כח וגבורה,
בכל הדרגות של החיים, מרום רקיעא עד ארעית תהומא.
    הצמאון העמוק והלוהט, כשהוא מתחבר אל השכל,
החוקר והדורש, המצייר והמשכלל, משפיע הוא בו כח חיים
רעננים ועליונים, מאזר הוא את כח החכמה באזור גבורה,
והגבורה משתלהבת בלהבות אור מלאי גוונים וצבעים נפלאים,
כעין החשמל, וכמראה הבזק, כמראה אש בית לה, וגבות מלאות עינים,
וגבה להם ויראה להם, נחמדו ויפו, פאר קדושים.
    אשרי עין רואה כל אלה, ירוין מדשן ביתך ונחל עדניך תשקם,
משך חסדך ליודעיך וצדקתך לישרי לב.
שלהבת צער ועדן
            יב
     מי זה יוכל לספר ולתאר את התבערה הגדולה
של הצמאון הגדול, אשר לצדיקים, לאלהים, הדבקות האלהית
הנתבעת מעומק לב נפש רוח ונשמה, כשהיא מנועה מאיזה כח,
כשחלק אחד מחלקי החיים, המכוננים את החיים כולם, אינו
עומד ישר נגד האורה הנעימה הנחשקת הזאת, מה עצום
הוא הכאב, מה נורא הוא המחץ החודר.
     ולעומת זה התענוג, שאין לו דוגמא וערך, שאין לו
משל ותיאור מהשביעה של עונג אלהים אל חי, מי יוכל לסמנה,
מי הוא אדון השירה אשר יעצר כח לגלות קצת מחמדת רשפיה.
     וכשמחברים יחד אלה שני הניגודים, הצער העמוק
הבוער מאש הצמאון עם העונג האיום, אשר לא יחקר,
ממילוי החשק הנערץ בעז קדשו מקרני אורות של זיקי אהבת אלהים,
של מציאת אור ד' בעומק רגש, בתוכן דעה, מה עצמה
סערה רוממה ונשגבה זו, שגליה כל כך נפלאים הם
במעמקי הנשמה, מי יוכל לתן דוגמא לעומק חיים זה של
נחלי צער המשתפכים לתוך נהרי עדנים, מתבוללים בהם,
מתרכבים על ידם, מתעמקים כל חד על ידי משנהו בעומק
נשמת הנשמה.
    והנשמה רווית עדן, עמוקת חיים, עטורת גבורה
שואבת מכל פלג ונחל, מתאמצת מתגדלת ומתרחבת, וששון גיל
ואושר אין קץ, גדולת מלכיות מלכי מלכים, רוחב רחבי שחקים
חשה בקרבה. ואין מדה לגדולה, אין קצב לתפארת, ועומק האמונה
עמוק מתהום, ויאורי הדעת גלי בדולח מפכים, והולכת הסערה
ונשקטת בהמון נצחון עדנת עולמים, מה יפית ומה נעמת
אהבה בתענוגים.
    השלהבת הגדולה, של צמאון הדעת, של שקיקת היושר,
מרעשת כח החיים של טהורי הרוח, דוחפת היא אותם
לעבודה גדולה מטרדת ובלתי פוסקת, לא ידעו שלוה ומנוחה,
ישגו תמיד באהבה וחשק עליוניות, ובלבבם תמיד מצרים הם,
מרעידים, ומלאים בטחון ועז, תקוה רבה, וחרדה אצילית, עין טובה,
וחדירה עמוקה, הרגשת פגמים וחיפוי כל פשע. ולבת האהבה
והחסד עולה ברום גליה, ואשה אש קודש ברב עז יוקדת.
במי התורה החכמה והדעת, במי התפלה התשובה והדבקות,
המשרים, החסד והצדקה, שהחפץ הטוב שקוע בהם בחמדתו הכבירה,
מכבים את קצת שלהבת אש הצמאון היוקדה,
ורוח נכון ושוקט מתחיל להתגלות, ושב והיה לבער, ולכח חיים
אדיר ונשא.
להחם בהבתים הישנים שבעיר (זולת בהמגרשים הנבנים מחדש מחוץ לעיר בונים
כבחו"ל עם תנורים להסיק ולבשל, אבל בעיר הכל באו"א), ולכן סבלתי מהקור
הרבה, - עד באו ימי פרס הפסח, נסעתי להשגיח על בתי האפי' להאשכנזים (גם
חסידים בכלל), אשר הם רק ששה במספר, שלשה בעיר ושלשה חוץ לעיר, והם
מספיקים לכל בני העיר כל המצות, מתחילים לאפות אחר הפורים ורק משעה א'
קודם הנה"ח עד צה"כ. תקנתי תקנות חדשות ונדפסו בשם הרבנים לחלקם לכל
בתי האפי', הכל כדת וכנהוג. אך הנסיעה לא היטיבה לבריאותי. בימים שלפני הפסח
רבו יותר טרדותי ואי-מנוחתי, ואיך שיהי' ביום א' של פסח כמו בכל ימות החג
אין לי מנוח לרגלי הבאים, ד' ע"י , זא"ז, מבתי המדרשים ובמגרשי' הי"ו, בבואם לעיר
להתפלל אצל כותל מערבי תפלת מוסף, ות"ל הגדתי לרבים, כ"פ, חדשות אם מעט
ואם הרבה. ואחר הבדלה חשבתי לאכול פעם ב' כדרכי מעודי לחבב אכילת המצות
מאוד, והמצות דפה הם דקים מאוד אבל רחבים הרבה, והם נלעסים בטוב, אך
מראה המצות שבחו"ל יפים מהם. והנה לפתאום נחליתי ל"ע, אז, ובבוא הרופא
הזהירני לנוח במטה, ל"ע, איזה ימים, יש שתלו בשתיות הכוסות, ששתיתי יין
מזוג, אשר בכל החורף לא שתיתי יין מפני השיעול ל"ע, או מהמרור, שאכלתי
חציו חזרת, וכל בני העיר אוכלים סאלאטא המצוי בפה הרבה, או כי נתקררתי בעיו"ט
במקוה, ואני לועג על כ"ז חלילה למצוה שתזיק גם מעט, ורק אי-מנוחתי,
ומרבית החינין הוא שהזיק לי ל"ע, ואח"כ הודו לי הרופאים, בעונותי שכבתי כל
ימי החג וגם שבועיים אח"ז, וביום ה' אמור נתחזקתי וברכתי ברכת הגומל.
   בשכבי חשבתי דרכי, ונזכרתי מד' חז"ל ס"פ ראה אם אתה משמח ארבעה שלי
אני משמח ארבעה שלך, ופה נמצאים לוים וגרים, וציויתי להוסיף זולת מה שנזהרתי
ב"ה לקיים זה כבר מעיו"ט וכבכל יו"ט, אבל מי יודע עד כמה השיעור לשמחם.
אוי לי כי נשבת שמחתי בפסח העבר, אשר כל ימות החורף קויתי לקיים מצות
ז"י תאכל מצות, כדעת רבינו הגר"א ז"ל ואם כי ב"ה לא בטלתי לגמרי, ואכלתי
כזית בכל יום, אבל מה הוא. ת"ל אשר שמע תפלת רבים, כי כל העיר היתה לחרדת
אלקים, ונתקיים בי וחנותי כו' ורחמתי כו', ויפה א' הגרש"ס שי' בבקרו אותי, כי
עד עתה עמד לו זכות הרבים וזכות ירושלים, עתה שייך לי הזכות הזה, כי אני
יסוד העיר הק', יה"ר מלפני האב הרחמן שירחם עלי ויחזקני ויאמצני למען עיר
קדשו, ועבדיו וענייו אלפים ורבבות המיחלים לישועה, ובהם ת"ח למאות הי"ו.
עתה ת"ל שבתי לאיתני, ופקודת הרופאים חזקה עלי להמיר האויר, כי הוא רפואה
בדוקה לנגד הפיבער, (אשר הוא ראש מחלתי וחלישותי ל"ע), ואקוה לאחר הש"ק
הבעל"ט ליסע לקולוניא מוצא (הנזכר במשנה פ"ה דסוכה, ובס' יושע . . .), לשבת
שם עד יו"ט הבעל"ט, או אסע אח"כ לעה"ק חברון, שם בסים אוירא טובא, אך
זהו בסוף הקיץ בעת בציר הענבים, ושם הענבים המהוללים בכל אה"ק.
  יותר מעשרה פעמים הפסיקוני בטרדות שונות. - בדבר הציוניות אין לדעת פה
יותר מבחו"ל. - שגיתי בכתבי בחורף כי אין עסקים פה, כי לא כן הדבר,
עשירים שי"ל די כסף יכולים לעשות עסקים גדולים, ועכו"ם יוכיחו, אך
בעוה"ר להעשירים אין להם שום חשק לאה"ק בעוה"ר, לחרפתנו ולבשתינו. אלפים
רבבות מכל אה"ע באים תמיד בספינות וחוזרים, ואחב"י מה, רק הדלים באים
ונוספים גם הם לסבול עוני ומחסור ל"ע. - אתרוגים אין כדאי למעכ"ת, ואין לדעת
הכשרם מחשש הרכבה.
  נא לבשרני בשו"ט מכלל ומפרט ככל אונ"ח,
                                     המצפה א"ד
                     יב
ב"ה
  לידיד לבי אהו"נ הרב הגאון המפורסם לשו"ת מו"ה אברהם יצחק הכהן נ"י הגאבד"ק
  בויסק לו ולרעיתו ב"א  הרבנית ולבנם ולבתם ובכורתו נכדתי יגדלום לתוחומע"ט
  בשמחה ונחת ונזכה לרוות עונג וטובה מהם.
  מכתבי זה הנני שולחו למען כ"ג נ"י בדבר חדש וגם נחוץ מאוך לדעת דעת כ"ג
נ"י במוקדם. והוא הדבר. עה"ק יפו נחוצה מאוד לרב, וכבר דפקו על פתחי הגאונים
הרב ר"ח  ברלין והרב ר' מרדכי מאשמינא שיחיו לאוי"ט, ולא עלתה בידיהם אף
לאחר שהבטיחו חזרו בהם, והנה שיחרו פני היום לכתוב לכ"ג אודות זה. והן לא
אכחד כי כבר כחצי שנה הי' הרעיון הזה בלבי, ודברתי עם זו' הרבנית תחי', כי
מאוד כמה לבי לדבר הזה. אך שתים הם המעכבים, א) כי לא יוכלו לתת הרבה
שכירות, ולכל היותר    רו"כ לשבוע, (והגאון מאשמינא נתרצה מתחילה לזה),
ב) ע"ד החובות שיש על כ"ג עדיין, ומאין יקח לסלקם, ובני יפו א"א להם לסייע
לסילוק החובות כלל, ומי יודע מאין יקחו גם להוצאות עלייתם בהצלחה, ובכן
נתיאשנו מזה, ולא דברנו עוד כלל, כי הי' לדעתנו רחוק המציאות. אמנם עתה זה
איזה שעות באו אלי הנכבד הר' משה סאלאמאן ועוד נכבד מיפו, והציעו לפני אודות
כ"ג נ"י, כי יתנו שני נאפליון (היינו    רו"כ לשבוע), זולת דירה כבודה. והשבתי
להם שכפי שידעתי הוסיפו לכבודו עד שיהי' לו יותר מכ"ה רו"כ לשבוע, ולמה
  אבקשהו בטרם יעזוב רוסיא, אולי טוב לפניו להכיר טובה לעירו הקטנה
מלפנים  , אשר מהם נתפרסם שמו לתהלה, והם נשאוהו על כפים באה"ר, (ויקבל
בה"פ   מבעש"ב    הרב דשם שי').
  איך שיעשה יהי' בשעה מוצלחת ובכל דרכיו ישכיל ויצליח בכל או"נ.
  חודו"ז עוז המצפה לישועה בכלל אחב"י.
                                      אלי' דוד
                     טו
  שלו' שלו' וכל הטוב לאהו"נ ולבבי, ח' הרב ר' אברהם יצחק הכהן קוק שי' [לאוי"ט
  ענ"ב ובו"ב בכלל ובתו הבכירה בפרט נכדתי אהובתנו יחיו כולם בנעימים ויתענגו
  בכט"ס] הגאבד"ק בוסק ומצ"פ לעה"ק יפו ת"ו.
  ארכו לי הימים מאז לא כתבתי מכתב מלא וארוך לכתר"ה כאשר אהבה נפשי.
והי' זה מפני כמה דברים שבאו בב"א כולם ובחפזון ובבהלה. הן לפי בריאותי נחוץ לי
דירה מרווחה וכבר חשבתי כן אשתקד, אבל לא עלתה בידי מכ"ט, אמנם בחורף
הזה נזדמן לנו דירה נאותה נוה היפה עצהיו"ט ב"ה, חצר בפ"ע עם חמשה דיורים
אשר דרו בה חמש משפחות, החדרים מרווחים ב"ה והאויר יפה, אם כי בסך עצום
כמאתים וששים רו"כ, אבל הוא בכלל השכירות, לא משלי, ות"ל העתקנו דירתנו
בשעה מוצלחת בר"ח ניסן דנא. (בשנה הזאת הי' אז משך תמורת הדירות, ובשנה
הבעל"ט יהי' בר"ח אדר כמנהג המדינה).
  הן בודאי קיבל כבר העלה שהדפסתי "דבר בעתו" מצות ביעור וגם וידוי מעשר
לשנה זו, אשר לא אחרתי לשלוח לו תיכף בצאתו מביהד"פ ב"ה. אך למגינת לבי
לא יכולתי לעבור עליו בעיון בעצמי, וכן מסרתי למופלג א' לקצר מהפרק שבקונ'
"אחרית השנים", ועליו סמכתי שלא עיינתי בעצמי בפנים ויצא מכשול, כי לא
נזכר בביאור שבירושלים א"א לפדות רק כשיטמא, וע"כ טוב להכשירו בירושלם,
ובהעלה לא נזכר ירושלים. ולכן אקוה לחסדי ד' ית"ש לתקן זה כשיעזרני בחמלתו
להדפיס מחדש די' תרו"מ בקיץ הזה הבעל"ט איד"ש. ואשר פירות שביעית של
המושבות צריכים להפריש מעשר שני, וכמדומה שכבר כתבתי מזה לכ"ג נ"י
שלדעתי ה"נ יותר להפריש מעשר שני, ואחר שדברתי עם הגרש"ס נ"י הסכמנו
לצוות להפריש שני המעשרות בתנאי, וכמו שעשה ר"ע כמבואר בירושלמי והובא
בתוס' ר"ה יד ב, ובזה יתוקן הכל.
  באמצע הדברים האלה באו גבאי הת"ת ומטרידים אותי בדברים נחוצים וע"כ
אני מוכרח להפסיק באמצע ולכלות דברי כעת, וד' לא יכלה חסדו מאתנו עד
העולם לנו ולבנינו ולב"ב שלי"ט.
                    טז
ב"ה יום ג' כ"ח אדר תרס"ד
  שמחת החג וכל טוב ליד"נ אהוב לבבי ח' הרב ר' אי"צ הכהן שי' לאוי"ט, עם רעיתו
  הרבנית ויגדלו בו"ב ובתו הבכירה נכדתי משושינו לתוחומע"ט בהרחבה ורוב נחת ועונג,
  שלו' שלו' עד העולם.
  כשמחת בקציר וכמים קרים ענ"ע   הי' לנו הודעה טע"ג   שבאה אלינו בשבוע
העבר יום ה' מעה"ק יפו מר"פ   הפאריזי (האלצבערג), כי קיבלו מכתב כת"ר שי'
שעלה יעלה בשעה מוצלחת.
  לדעתי יזהירם שלא יעשו בני יפו הי"ו פומבי של כבוד בבואו בשעה מוצלחת
אליהם. וכבר הודעתיו כי אני מתיירא מאוד מפני הקולות והפרסום ביותר, ל"ע
ול"ע, חוששני שהזיק לי הכבוד העצום שהי' לי, (שסיפרו שגם לקיסר האשכנזי שהי'
לפני שנה ל"ה כבוד כזה בבואו לירושת"ו). ואם כי לא אפונה כי ביחוד נענשתי
בעונותי, ל"ע, על הכבוד הגדול שלא הייתי כדאי לזה כלל, ובודאי נהנתי הרבה,
כטבע האדם, וניכו לי מזכיותי המעטים, ועוד יותר בעונש המיחושים, ל"ע, לא כן
ידידי שי', לא יאונה לו כל און בעזה"י, - בכ"ז ראוי לחוש לעה"ר ל"ע, ודעת לנבון
כמוהו נקל גם שלא יביא עליו ע"י הכבוד קנאת צרי עין בהצלחתו, אשר לא יחסרו
בכ"מ. וד' ישמרהו מן הכל ויצליחהו בכל מעשיו ודרכיו ככל אונ"ש נפחו"ד.
המצפה, אלי' דוד
                    יז
ב"ה.
  ח' יד"נ הגנ"י האבד"ק יפו ת"ו.
  בכל עוז תשוקתי לחזות את פניו בשמחה וגיל בהקדם האפשרי בעזה"י, בכ"ז
מצאתי להעירו כי יחשוב דרכו מקודם כי בודאי יתמהמה בפה יותר ממה שיחשוב
בעצמו, ולכן יעשה דרכו לפעה"ק במתינות. וכמובן שלא יוכל למנוע מלדרוש בפה
איד"ש ולראות כל המפעלים האדירים שבעה"ק והראויים לראותם ולדעתם היטב,
ובודאי נדרש לו לדעת מקודם צרכי עירו ומח"ק ת"ו, אשר עליו להודע בטרם
בואו הנה. ובהיותו פה נשוחח איש את רעהו בכל הנוגעים לכלל ולפרט ולפרטי
פרטים. וה' יתקננו בעצה טובה מלפניו.
   בהכינו לנסוע בל ישכח, ליקח אתו גם בגד פשוט, והתורה חסה על ממשי"ש  ,
וד' יזכנו לראות עיר קדשינו בתפארתה וארמון על תלו וכ"ג יכהן פאר בכהונה
גדולה במהרה.
   ביום נסיעתו יודיענו בבוקר כי בו ביום הוא נוסע בהצלחה. והנני בזה חו"י
ודודם המצפה ומבשר שלומינו,
                                      אלי' דוד
                     יח
ב"ה. יום ה' קרח תרס"ד.
   החוה"ש וכל הטוב לח' הרב ר' אברהם יצחק הכהן קוק הגאבד"ק יפו שי' לאוי"ט הוא
  ורעיתו ויגדלו בו"ב ונכדתי בתו לכל הטוב המדומה והאמיתי עה"ע .
  יקרותיו הגיעוני במועדם, ובהתחלת חליפות מכתבים איש לרעהו בפה אה"ק
אמסור מודעה לבל ידאג על אחרי להשיב על אתר, כי כמה מניעות יעכבוני, ואם כי
ראשיתם היא העדר הבריאות ל"ע, אבל רובם גם טרדותי ל"ע, טרדות בטלות כנגדי .
ואולם בזה אצדיק כדברי כת"ר לשמוח בחלקי ולאמר גם זו לטובה, אולי טוב טרדות
אה"ק ממנוחת חו"ל, ב"ה שזכיתי לעלות אל הר הקודש. ואם כי קויתי לקנות שלימות
נפשי בשנים האחרונות, וד' יודע אם ח"ו ההיפוך מזה, ל"ע. כי מה אני עושה לנפשי,
ואף אם אצרף כל תנחומות ידידי ואוהבי כת"ר, בפה ובכתב, המביט עלי בזכוכית
מגדלת אלפים, ואני מכיר את ערכי, ואחרי כל החשבונות במה אשמח ובמה אתנחם,
ל"ע אני מסובל תמיד ביסורים וכאבים, ולפעמים נחרדתי ממיחושים פתאומים,
עד כי דמיתי ח"ו, ועוד אשמח בחלקי, על מה. הן ידעתי חובת השמחה על כל הבא
עלי, ל"ע, אבל עוד לא ידעה נפשי ורחוק אני לקבלינהו בשמחה כמדת אהבת ד'
האמיתית. וכבר השיחותי בזה את לבי עוד בהיות כת"ר על שולחני, כי מצות אהבת
ד' אין לאנשים כמוני שום התחלה, זולת לפי הדרש (או חלק א' מהמצוה) שיהא ש"ש
מתאהב ע"י. ואמנם ג"ז היא החמורה שבחמורות, שצריך לזה שמירה רבה והשגחה
יתירה, ולאיש מדוכא בכאב ראש, ל"ע, ומחלת לב, ל"ע, ושיעול תמידי, ל"ע, מעט
שינה, ל"ע, וחלישות עצומה ממילא, ל"ע, צריך גבורה להיות סבלן גדול כ"פ ביום,
שלא להקפיד, גם קורטוב, וד"ז גורם ח"ו חה"ש, לפעמים, וא"א תמיד לקבל כ"א
בספ"י  וכ"ש בשמחה כחכמת וחובת חז"ל עלינו. גם תקותי לעבוד עה"צ  פה,
והנחוצה מאוד בענינים רבים שרבה העזובה, עוד לא עלתה בידי, ואני רואה
ומתיירא שמתרחקת ממני ח"ו. עוונותי גרמו לי, ל"ע, שלא זכיתי לעבוד עה"ק
בעה"ק. וגם דברים רבים, אשר הייתי מוכן להוציא לפעולות אדם, לא עלו בידי.
הרבה מניעות עומדים לנגדי, מה שלא אוכל לגלותם, והרבה אשר א"א לי מפני
ד"ש  , ואיך שהוא י"ל מזה עגמ"נ תמידית. ואם כי חלילה לא יפסידו לבריאותי,
אבל ששון לבי נתרחק ממני, בעוונותי, מאז אני אפוף ומסובל ביסורים ל"ע,
המחלישים אותי, ל"ע, ויש בהם בטול תו"ת  , ל"ע, ואין כוחותי כמאז לשמוח בפקודי
ד' לחדש ולפלפל בעיונים כאשר אהבה נפשי, ואשר רק זאת היתה שמחתי מעודי'
ועתה הכתיבה קשה עלי, וגם העיון לבד אינו טוב לפני, בשגם צריך להשגיח על
הבריאות תמיד. מאז באתי לפה, חפצתי לסדר קונ' או לוח גדול, להדביק על הכתלים,
קיצור דיני תרומ"ע, ולהדפיסו על חשבוני, להפיצו בחמשת ערי אה"ק ובכל
המושבות לאלפים, למען ידעו כל איש ואשה, כל תינוק ותינוקת, דיני תרומ"ע
הנחוצים מאוד. ובס"ס שערי-דמעה שרא לי' מרי' להמחבר הצדיק ז"ל שלא
ביאר כראוי, וכמדומני שהע"ה ונשים יטעו בדבריו ולא יעשו כהוגן, רק באמירה
לבד יצאו י"ח, כאמירת כל חמירא מבלי שידעו כלל מה הם עושים. גם מש"כ שלא
לברך א"ל   שורש וענף, עתה אשר ב"ה זכינו לעשיריות מושבות מאחב"י וי"ל שדות
וכרמים למכביר ב"ה. קודם הפסח תרס"ג שחל ביום א', והי' אז שנת הבעור, הדפסתי
לוחות גדולות כוללים דיני הפרשת תרומ"ע, ודיני ביעור ווידוי המעשרות, כבקונט'
אחרית השנים, אבל גם אז מלאכתי נעשית הרבה ע"י זולתי, ונפל טעות גדול
בענין א' בעוונותי, ל"ע, ובראשית חודש תשרי שנה הזאת, שהיתה שנת ההקהל,
שהייתי אז כמעט מסוכן, ל"ע, נזכרתי להו"ל קונ' קטן לחביבת זכר ההקהל, (אשר
ד' יודע אם אזכה עוד גם לזכר), אבל גם לתקן ל"ה בי כח לחלישותי ל"ע.
                     יט
ב"ה עה"ק ירושלם תובב"א
  לח' יד"נ ואהו"ל הגנ"י הרב ר' אברהם יצחק הכהן שי' לאוי"ט ענ"ב ובו"ב ויגדלום עם
  בתו הבכירה תחי' לתוחומעש"ט בכל הטוב.
  ארכו לי הימים האלה לחכות על בשורת שלומו הטוב ונסיעתו ועבודתו לאחינו
יושבי הארץ, ד' עליהם יחיו דגן ויפרחו כגפן סלה.
  אני בעוה"ר לא זכיתי להעונג הזה, אשר רבות קויתי לו מאז זכיתי לעלות אל
הקודש, כי אעבור על כל מושבות אחינו המחזירים עטרה ליושנה. אבל למגינת לבי
מאז באתי לפעה"ק עונותי יסרוני, ל"ע, ורק האחת עלתה לי זה שנתיים שהייתי
ברל"צ כשני ימים, ד' יחזקני ויאמצני וזכות אבות ז"ל תעמוד לי להחלימני
לימים טובים לבריאותי, להשביעני מטובו, טוב ארצו הק' לראותה מבורכת ממעשה
ידי אחינו להתפאר.
  אמנם נתגלגל זכות ע"י כ"ג נ"י, להורותם דרך ד' לשמור מצותיו וחוקותיו
התלויות בארץ, לעבדה לשמרה בכל הלכותי' הרבות.
  אין מזרזין אלא למזורזין ארז"ל, כן אני מזכיר את כ"ג נ"י להזהיר את בעלי
המושבות לשמור כפי המודעות שנדפס מאתנו לאחר הפסח ונשלח לכל הקאלניות,
לבלי למכור בלתי מעושרים. ואז הי' להלכה ועתה הוא למעשה. כי מובאים יום יום
ענבים מכרמי ישראל בלי הכשר, ולגויים רבים מוכרים הם, ובפה קונים מהם
בפשיטות, אבל הכל יודעים שהם מכרמי המושבות ואין איש שם על לב.
  ואני צוויתי להדפיס פתקאות אחרות לבל יקנו משום חנוני בלתי הכשר, אם
מהמוכר בעל הפירות בהקאלאנייע, אם מהמשגיחים אשר ,נשלחו מאתנו יום יום
שהם מפרישים ונותנים הכשרים, כל יום בנייר מגוון אחר, ושם היום נכתב עליו
עם שם הסדרה והשנה וחתימתי, ואחר ההפרשה חותם המשגיח ומוסרו להחנוני,
ולמחרתו אם נשארו עוד, יחליף הפתקא שנרשם יום מחרתו.
  אקוה שבאופן כזה נסיר רבים ממכשול בעה"י, וכן עשיתי לפני שנתיים ב"ה,
ועתה מסרתי להם מטבעות כסף, חצאי טאלער   של מדינה זו, אשר כבר הורה
הג"ר זונדל זצ"ל לפדות עליהם שבע עשרה פעמים, והם בידי המשגיחים, עד
שיתמלא סאתם ויאבדום כדת של תורה.
  נא ונא לצוות לכתוב לכל בעלי המושבות הקרובים שרגילים למסור פירותיהם
לפה, שיהיו מעושרים.
  המודעות שנדפסו אז מסרתים אז להר"פ האלצבערג נ"י, ועשרים מהם לעקרוני
א' בשמו ר' אברהם יצחק ליפקאוויץ, והוא הבטיחני לשלחם להסמוכות להם,
ועוד ועוד, ובודאי קימום כאשר הפקדתים להדביקם בבהכנ"ס ובמקום שרבים
מצויים.
  אבקש את כ"ג נ"י לקרב בזרוע את הרב הגדול ר' יעקב אוזלאנער נ"י (שהוא
דודו של הררא"ל   נ"י הד"ץ דפה) והוא ת"ח גדול מלא וגדוש, דהי' לי עונג
לדבר עמו בד"ת, אך זה איזה שנים שהוא עצב ודאוג וקרוב למרה שחורה, ל"ע,
וכמובן הוא גם עני מהודר, ל"ע, לומד תורה מתוך הדחק, (ואם כי טפלי ל"ת   בי'),
ואני מעניקו כפי יכולתי לפרקים. ההתקרבות עמו לא יתואר באומר ודברים, כי ממש
יחייהו, כי הוא נכה רוח ונדכה לב, ל"ע, ישמחהו בדבריו, ויוכל לדבר עמו במצות
התלויות בארץ, ויחזקהו בדברים כי רחיצות הים יהי' לו לרפואה. ואם אגב אורחא
יזכיר לו שכתבתי לכת"ר בעדו, יטב לבו מזה. ובודאי יחסר לו שמה לפי צרכיו,
ואיך שיהי' התקרבותו בדברים הכל בכלל. הוא בן לצדיק נשגב שנודע פעה"ק
בשם ר' ישראל אוזלאנער (מפלך מינסק), שהי' מרא דעובדא, אין כסף נחשב
בעיניו למאומה בשביל הידור מצוה, מלבד מה שהי' גדול בתורה, ואמנם הררי"ע
שי' ראוי לקרבו גם בשביל עצמו לבד.
   צר לי שלא כתבתי כבר איזה ימים קודם מזה שנסע מפה ביום ג'. אך שמענו
שכבודו לא הי' בביתו, ובני רפאל שי' חשב לנסוע אתמול לפתח-תקוה בשביל ענין
אחד, ולכן לא כתבתי עד היום, שנדחה נסיעתו ליום ב' הבעל"ט, וחשתי למצוה זו
ולמצות הפרשת תרו"מ ולפקוד שלומו ושלו' ב"ב, וכתבתי עתה אפניא דמע"ש .
ויתבשר משלומינו כולנו ת"ל, כה לחי, יוסיף ד' חסדו עלינו סלה. מהתבערה הגדולה
שהי' בווילקאמיר פ' קרח, ל"ע, כ' לי ב"א הרמ"מ קאווארסקי שי', כי כל הרחוב
שדר בו גיסי שיחי' ניצול כמוהו, יחוס ד' על עמו ויראנו בישועתו ולא ישמע פו"צ
בערי ישראל, ונשמע רק טובה וברכה כתקות חו' ודודם המצפה,
                                      אלי' דוד
   באהבה אדרו"ש בנו היקר שי'. ומה תאמר על המושבות ויושביהם .-
                     כ
ב"ה אור יום ו' עש"ק לס' יברך אתכם כאשר דבר לכם.
   יזכו לנחמה בעיר ד' שמה, החוה"ש וכט"ס לח' יד"נ הגנ"י שי' לאוי"ט ענ"ב וב"ב
   ובכורתו נכדתי, וירוו נחת ועונג מהם סלה.
   לעת תפלת הערב הביא לי ר"ש   ברעסלאוו יקרתו אשר הניח את דעתי, וכי
כיונתי לדעתו.
   שמעתי שהרופאים הזהירו לכתר"ה שלא ירחץ בים ול"י   מדוע. ואיך שיהי', כפי
ששמעתי רבו טרדותיו מאוד ואין לו מנוח מאז בא ליפו. ע"כ לדעתי חובה עליו
לשמור בריאותו, ואין מקום להתחסד יותר מן הדין, ועליו להחיש שבתו באויר חפשי
ולהנפש מעמלו הרב. למעה"ש להזדרז מאוד בזה, וחלילה לא יעלה על לב איש
להרהר אחריו מאומה בזה. אבל גם שם בשבתו ברחובות עליו להזהר שלא לקבל
עליו טרדות.
   חותני נ"י   כ' לי באריכות אשר רוצה לכתוב ברכת מז"ט לכ"ג נ"י, ורק
מפני טרדותיו לעשות צדקה עם העניים הרבים חדשים לבקרים בעת הזאת,
אשר נתוספו הרבה מאוד מהעיירות הנשרפות, ל"ע, וגם מפני מחלת זוגתו תחי'
התמידית, ואין לו עת אפילו לקביעת עתותיו ללמוד. ע"כ הוא מברכו במכתבו
שיאריך ימים ושנים באה"ק ויעלה מעלה מעלה ודבריו יהיו נשמעים לעבודת ד'
ויהיו צאצאיו וצ"צ כמותו, וכרצון חו"ד המברכו גם הוא באמת.
                                      אלי' דוד
   נא ונא לבשרני טוב מבריאותו בפרט.
לעמ' ע"ה אגרת א' הערה   :
  ספר "אחרית השנים", על מצות וידוי-מעשר, מאת הגאון האדר"ת, בהעלם-שם, בהסכמת
הגאון הנצי"ב זצ"ל, שכותב שהמחבר הוא מגאוני הדור, וכן בהסכמת הגאון ר' יחיאל מיכל
עפשטיין זצ"ל, ואחרי זה הסכמה שלו, של האדר"ת בעצמו, שכותב שהרב המאוה"ג המחבר
שליט"א כוונתו ומעשיו לשם שמים, ומצורפות גם הערות שלו בעניני הספר, שהיה נוהג
להוסיף הערות בהסכמותיו על ספרים רבים.
     

 ע ק ב י ה צ א ן
       קבוצת מאמרים
          מ את
 הרב ר' אברהם הכהן קוק זצ"ל
מהדורה שניה מתוקנת ומשוכללת בהערות
                   

ה ד ו ר
המכאוב הגדול, המדכא את הנפש ביגון נורא ואיום, המצוי בדורנו בלב כל
מי שחושב מעט מחשבה והוגה מעט דעה, ביחוד אם הוא גם-כן מוכשר לקבל
הרגשה עדינה וישרה בלבבו, אין לתאר ולספר. נדוים ונמוגים הננו למראה
דור שלם, - אבות ובנים יחדו של אומה שלמה -, המתהפך בחבליו בענות
נוראה ומצוקי שאול. והכאב כל כך גדול, עד שנוטל ממנו גם כן את כשרון
הדבור, איננו יכול בשום אופן אפילו לספר את צרותיו, בדבור מובן ומבואר,
שזה בודאי היה מקיל לו הרבה, והיה ממתיק במדה הגונה את מדת צרות
לבבו הרחבות. יש לו דבור, אבל לא לספר נגעי לבבו, למען ירוה לו, כי-אם
לבזות ולחרף או להתקצף ולקלל. הצרה האיומה הרוחנית והחמרית יחד, אוי !
החשיכה את עולמנו, נטלה את זיו הכבוד מחיינו, נחשכו עינינו מלהכיר את
כבוד עצמנו, וירדנו עד לעמק השפל של בזויי עם, עוהחרפות הגדופים והקללות,
וכל תכונה זועמת וקצופה הוא לחמם התמידי. לוא היה באמת זה ערכנו, להיות
חדלי אישים, וחשוכי כל כבוד, אז בודאי לא היה דוה על-זה לבנו, דאבון
הלב ימצא רק כששרים הולכים כעבדים על הארץ  , כשמכובדים ויקרים מתבזים
ומזדלזלים עד שהם עצמם שוכחים את כבודם ויקרם. "ראה ד' והביטה כי
הייתי זוללה" .  והנה אם היה באמת דורנו דור רע ומושחת, דור אשר חלאתו
בו, אז עוד היינו מקבלים עלינו באהבה את הבוז והקלון, כיון שאיננו ראויים
לצורה של חיים יותר הגונים, "נשכבה בבשתנו ותכסנו כלימתנו".  אבל במה
ננחם כאשר נחדור לתוכיות מצבו הפנימי, המוסרי והשכלי של הדור, אדרבה
נמצאנו לא דור שפל, גם לא דור חוטא לפי האמת .  בין באבות בין בבנים
נמצא המון דברים טובים, רגשות עדינים, ורצונות נכבדים, ובכל זה אנו
רואים שחסר לנו הכל : לבד מה שלקינו בכפלים ; לבד שהננו נרדפים עד
צואר   ; לבד מה שדמינו נשפכים כמים המוגרים ארצה ואין אנו מוצאים
בנפשנו דרך איך להנחם, אפילו נחם מועט, על כל הדם היקר והאהוב, דם
בנינו ואחינו היקרים, הלב נעשה יצוק כמו אבן, המח כמטיל עופרת, ואיננו
יודעים כי-אם להתרגש, להתקצף, לכעם ולשנא, אוי מה היה לנו "בת עמי
לאכזר כיענים במדבר"  , לבד זה, המשטמה הכללית הסובבת אותנו מעברים
מהמון רב, הבוז והשפלות הפנימית המבצבצת אפילו מתוך לבם של אותם
הנדים לשברנו, והאומרים שראוי לרחם עלינו, הם השפילו את רוחנו כל-כך
עד שגם אנחנו אין אנו יכולים להסתכל על עצמנו כי-אם בעין של זעם,
של חשד ושל השפלה, כאילו אנחנו, רק אנחנו הננו הרעים והחטאים, הסכלים
והחשוכים מכל העם אשר על פני האדמה, אוי ואללי !
  הידים רפות, הברכים כושלות, הלב נמוג והעינים תועות לתור פה ושם,
אולי יש איזה נקודת אור, איזה ניצוץ תנחומים, שיהיה ראוי להאיר ולחמם,
להעלות על ידו שלהבת אש קדש. אבל מאומה לא ימצאו, האבות נבהלים
ונואשים, הבנים מלאים רגז וקצף, ואיש שפת רעהו לא ידע ולא יבין. כל אחד
מתגדר בצרותיו המיוחדות לו, כל אחד מאשים את חבירו, ותולה הקולר רק
בצוארו. ולהשיב את הלבבות אלה לאלה, וקל וחומר לשלב את הידים לעבודה
חשובה וכוללת - אין דורש ואין מבקש "נהפכו עלי צירי"   "ואלך מר בחמת
רוחי ויד אלהים עלי חזקה" .
  הסו רעיוני ! אל תשתוחחו ואל תהמו, יש שמש צדקה זורחת, אף תביא
מרפא בכנפיה  , תמחה דמעה מעל כל פנים, ורוח ששון תחת רוח כהה תמלא
את כל לב. דורנו, הוא דור נפלא, דור שכולו תמהון. קשה מאד למצא לו
דוגמא בכל דברי ימינו. הוא מורכב מהפכים שונים, חושך ואור משמשים בו
בערבוביה. הוא שפל וירוד, גם רם ונשא ; הוא כולו חייב, גם כולו זכאי
אנחנו חייבים לעמוד על אופיו למען נוכל לצאת לעזרתו.
  בכל הזמנים ובכל הדורות אנחנו רואים, בדור שהוא מלא פרצות, הפרצות
עוברות על פני כל חוגו המוסרי לכל צדדיו. דור שוכח אלוה הוא ג"כ דור
סורר ומורה, זולל וסובא. מראש מקדם עת זנח ישראל את צור מעוזו, הנה
מעבר מזה "זובחי אדם עגלים ישקון"  , "ויצמדו לאלילים" : "וישכחו אל
מושיעם"   , ומעבר מזה "זנות יין ותירוש יקח לב"  , "וגנב יבא ופשט גדוד
בחוץ"   , פה "נשים מבכות את התמוז"   , ושם "כל אח עקב יעקב, וכל רע
רכיל יהלך"   . וזה הקו עובר הוא גם על פני התולדה שלנו ג"כ בגלות, מוזר
הוא הדור הזה, שובב הוא, פראי הוא אבל גם נעלה ונשא, - נוציא מן החשבון
את. היחידים הגסים שלקחו להם את רוח הפרצים למסוה לעולל על ידו
עלילות של גזל וחמם וכל נבלה, - נמצא כי מעבר מזה "חוצפא ישגא, אין
הבן מתביש מאביו, נערים פני זקנים ילבינו"   , ולעומת זה - רגשי החסד,
היושר, המשפט והחמלה עולים ומתגברים, הכח המדעי והאידיאלי פורץ
ועולה. חלק גדול מהדור הצעיר איננו חש כל כבוד לכל מה שהורגל, לא מפני
שאופלה נפשו, לא מפני שנשפל מאותו הגבול, שהחק והמשפט עומדים עליו
בדעה ההמונית הרגילה, כי אם מפני שעלה עד המקום, שלפי אותו הצביון
שהורגל בו עד כה שיביט על ידו על החק והמשפט, על המסורת והאמונה
בכלל, על כל טהור וקדוש, על כל אמת גדולה נצחית ואלהית אשר במושגים,
מפני מיעוט העבודה בתלמודם של יסודי הרגש והדעת שבמרחב התורה, -
"הועם זהב ושונא הכתם הטוב"    עד שנדמה לו שהכל הוא שפל הרבה
מערכו. הוא נתגדל ועלה בפעם אחת, הצרות מרקוהו, שטפוהו, נתנו לו
לב-מתנה    ומח הוגה, מחדש, ועף, ולא יוכל לעמוד בשפל. כנפים עשה
לו רוחו ובמרומים ימריא, ושם לא נתנו לו עדיין את חפצו. מעל ירושלם
דלמטה החרבה והשוממה המושפלת עד שאול תחתיה התעלה, ולירושלם שלמעלה
לא יוכל להכנס, כי "אין הקב"ה נכנס בירושלם שלמעלה עד שיכנס בירושלם
שלמטה" "מקדש מלך עיר מלוכה קומי צאי מתוך ההפכה, רב לך שבת
בעמק הבכא. התעוררי התעוררי כי בא אורך קומי אורי, עורי עורי שיר
דברי, כבוד ד' עליך נגלה" .
   הבה נכין לו הדרך, נראה לו את מבוא העיר, למען יוכל למצא את
הפתח. נודיע לו שימצא מה שהוא מבקש דוקא בגבול ישראל, "אחזתיו ולא
ארפנו עד שהבאתיו אל בית אמי ואל חדר הורתי"  "אנהגך אביאך אל
כית אמי תלמדני, אשקך מיין הרקח מעסיס רמוני" .  לא נעשוק ממנו את
כל האור והטוב, את כל הזוהר והעצמה שרכש לו, כי-אם נרבה עליהם,
נזריח עליהם באור של חיים, באור אמת, המנהיר ממקור הנשמה הישראלית
ובנינו יביטו אליו וינהרו.
   המחלה הנוראה של הדור אין מקומה העיקרי לא בלב, לא ברגש, לא
בתאוה והפקרות, לא בידים פועלות און ולא ברגלים אצות לרעה, אע"פ
שכל אלה חולים ונכאבים הנם. אבל יסודה של המחלה הוא המח, -
כח המחשבה. בראש פסגת המחשבה, החובקת את הכל, מסתתרת מחלה עזה
שהיא עמוקה מכל שפה מורגלת, ובשבילה לא יבין איש שפת רעהו, וכל
המקרים הצדדיים שמים הם נוספות להגדיל את ההתרחבות של החלי האנוש,
ועינינו רואות וכלות. גם מבלי חקור הרבה הננו רואים, שהסבה לכל מכאובי
הדור היא רק המחשבה. ההמון הרב אמנם הוא נמשך אל הזרם ע"י התגעשות
של מהומה, ע"י הסמיכה על איזה אבטוריטטים שלו וע"י קלות הדעת. אבל
הסבה הפנימית שמסבבת כל אלה היא התנועה המחשבית הכוללת, שמצאה
מקום במוחם של הכחות הפועלים, ע"י מה שבאה לבקש חשבון על כל האוצר
של הרגש שהיה להם מאז בלבבם, ע"י ההרגל, החינוך והמורשה ברב או
במעט, ולא מצאה ידם להעמידו על ברורו מכל צדדיו. הם דומים שמצאו רק
צדדים כהים, של רגש בלא דעת, של פחדנות ומורך בלא אומץ לב וגבורת
החיים, ויחם לבבם בקרבם. ומתוך שלא מצאו דרך סלולה איך להאיר באור הדעת
על הרגש המשומר מימים היותר עתיקים, וגם היותר טובים לאומתנו, לרומם את
כל נקודותיו הפרטיות עד נקודת הגובה של השכל המתנשא, החופש וחוקר
נתיבות עולם, החפץ לסול לו את ארחו במדע החיים העומדת למעלה אפילו
מן הרוממות המטפיסית, על-כן פנה לו אל הזלזול והשלילה, מכאב לב ומנפש
מרה, ומאפס תוכן לחיים נספחו רבים ללוחמים במפלגות כאלה שלא יכירם
שם מקומם כלל, ומוסרים את חילם לזרים. נרחם על אלה האמללים בנינו
ואחינו הטובעים בים זועף של צרות רוחניות, שהן קשות יותר מכל חלי
ומדוה. נושיט להם דברים טובים, דברים נחומים, מלאים שכל מפיקים שקט
ואומץ, ע"י אותו הכח עצמו שטלטל אותי לתוך מצבו הנרעש וההרוס. כי
מה הוא הכח הפועל את כל השינויים הנמרצים בקרבו, שבגללם אנחנו כל-כך
סובלים אם לא הספרות ? וכיון שהספרות פועלת עליו כל-כך הרבה, מובן
שרק בכח המחשבי שבקרבה היא פועלת. אע"פ שנקבץ בתוכה גם להג הרבה
ודברים מחממים, ומלהיבים לבד, אבל מכל-מקום אם לא היה לה בסיס
מחשבי אי אפשר שתתקיים ותקנה כל-כך לבבות, להרס ולבלע באופן
סיסתמתי.
  כשהדור הוא שפל, כשמוסרו העצמי הוא נשחת, כשמושגי הצדק והיושר
הטבעי אינם מפותחים בו כראוי, אין המחשבה פועלת עליו לא לטובה ולא
לרעה, או פועלת פעולה חלושה. אבל כיון שהוא מתעלה, כיון שהוא מרגיש
בקרבו אצילות ועדינות, נטיה חזקה להשכיל ולהטיב והכרה פנימית בהרבה
נתיבות ודרכים של ארחות החיים, אע"פ שאינם גמורים ומשוכללים, מכל-
מקום הרי הוא כבר צמא למחשבה והגיון, ועם זה גם לרגש יושר שמן
 ורטוב, רענן וחי. אמנם במסיבות הקדומות, מצד התכונה, שהלמוד התורני,
 המוסרי והמעשי, היה מורגל להיות לבוש בה בימים שעברו, - באותם
 הימים בכללו עוד לא היה כללות הדור מוכשר לדמות שהוא ראוי לשאיפות
 גדולות, וכל תחלואיו המוסריים היו יכולים להתכנס רק באיזו שפלות של
 תאוות מאיזה סוג שהיא. - ועכשיו הכלל נתרומם על חשבונם של האישים
 הפרטיים, - שזהו בכלל מהלך התולדה האנושית. ברובי תקופות ההסטוריה
 אנחנו מוצאים חכמים נעלים גדולי רוח בדורות הראשונים, שאנו משתאים
 על גדלם ועז רוחם, אבל הכלל הוא היה נתון בשפל המצב, בין בדעת בין
 במוסר, אמת כי נעלה מכל המון היה המון עמנו מצד הקדושה האלהית החופפת
 עליו, ויהי לנס. בדורות האחרונים התחילו הענקים להתמעט והכלל הולך
 ומתעלה. בעמנו נתמעטו הבורים, ולעומתם נתמעטו ,והוקטנו הגאונים והצדיקים.
 בתקופה הנמהרה של עכשיו הדבר בולט למאד. וזאת העליה של הכלל ההמוני
 הסבה ג"כ ירידה, שהדור שהוא מוצא את כל מה שהוא שומע ורואה מהורים
 ומורים קטן מערכו, אז מוסרם אינו לוקח את לבבו ואינו משביר את צמאונו.
גם אינו מטיל עליו שום אימה ופחד, שכבר התעלה בתכונתו מלהיות מעמיד
אופי לחייו מפני בריחה מפחד איזה שהיה, בין מוחשי בין ציורי, בין חומרי
בין רוחני. הצרות והתלאות הנוראות עשוהו לנוקשה ועז, עד שכל בלהות
ופחדים לא יזעזעוהו. הוא מוכשר רק להתרומם, ללכת באורח חיים ההולכת
למעלה למשכיל  , אבל לא יוכל גם אם ירצה להיות כפוף ושחוח, נושא עול
ונטל, אשר לא יוכל למצא בתוכו רושם של אור חיים, לדעה ורגש ; הוא לא
יוכל לשוב מיראה, אבל מאד מוכשר הוא לשוב מאהבה שיראת הרוממות
תתחבר עמה. בפועל עוד לא הוציא שום דבר למעשהו דורנו הנרעש. אבל בכח
יש לו רב, דור כזה היוצא להורג, בעז נפש בשביל מטרות שהן נשגבות לפי
דעו, וחלק רשום ממנו רק מצד רגש הישר, הצדק והמדע שבקרבו, לא יוכל
להיות שפל, אפילו אם המטרות הן לגמרי מוטעות, אבל רוחו הוא נשגב,
גדול ואדיר.
  ודור בעל רוח גדול חפץ ומוכרח לחפוץ, בכל מקום שהוא פונה, לשמע דברים
גדולים. ועיקר הגדולה של הדברים, הוא שיהיו מסוימים ומבוררים, עם גדלם
רחבם והקיפם. המטרות היותר פנימיות, שהשרשרת של כל החיים המוסריים,
הדתיים והלאומיים, וכל התלוי בהם, אחוזה בהן, תהיינה מבוררות לפניו, עד
כמה שהוא יכול לשער ועד כמה שכח ברורו יכול להגיע. ומה שלא יוכל להגיע
ולברר, מכל-מקום יחפוץ למצוא בהם רגש והלך נפש, למען ימצא חיים בלבבו
בזיו גדלם והדרם. והדברים הנמוכים והפשוטים לבדם, אע"פ שהם מלאי אמת
וצדק, לא יספיקו לו, לא ימצא בהם מנוח. ודור שבכח יש לו רב, ובפועל
לא כלום, דורש הרבה, ומן המוכן אין בידו מאומה, אי אפשר להצילו מרעתו
ולהעמידו על דרך החיים הנכונה כי-אם במה שנדבר עמו מכל נשא ונשגב,
מכל נעלה ונהדר, בשפה היותר פשוטה ונמוכה, בדברים היותר מורגלים ומובנים
לו, כדי שימצא גם בעמק התהום שהוא שוכב שמה את הזיו והנועם האדיר
והעליון שהוא מבקש. אמנם רק קוי אורה דלים ומעטים נוכל להגיע לו. במדה
כזאת אך יספיקו הם להחיות את לבבו, למען יתחיל להתרומם ולהתנשא
"ובמרחקים יזכרוני וחיו את בניהם ושבו". וכיון שרק יתיצב על דרך האורה,
ילך הלך ואור כשחר נכון מוצאו : על-כן בא מועד להתחיל בעבודת הקודש
הזאת ללמוד מה שיהיה על-מנת ללמד את דורנו הצעיר, החפץ לפחות להיות
חי וער, וחלק רשום ממנו חפץ ג"כ להיות חושב ומרגיש מה שראוי לישראל
ולאדם.
   התחיה של "השבת לב אבות אל בנים ולב בנים אל אבותם"  אי-אפשר
להיות כי-אם דוקא על-ידי אוירא דארץ-ישראל. כההטבה המוסרית של היחיד,
כן של הכלל כולו היא נכללת בשתי המדרגות הידועות של הישר, והכובש .
כשם שהיחיד בשעה שהוא עדיין לא עלה עד מרום פסגת המוסר הגמור,
 בשעה שבטבעו עוד לא נחקק יפה החותם של הצדק והטוב, אז דרכו הישרה
 קשה עליו, הוא צריך למלחמות על כל צעד והוא מוכרח להדוך    את כחותיו
 הרעים, לכבשם ולבטלם לפעמים. אבל זה איננו דרך האורה עדיין, כי כאשר
 יוסיף לקח, וישתמש באורה של תורה מצורף עם המאור השכלי והנטיה
 הטבעית, שבלב הישר והתמים שהתעורר יפה, אז ימצא כי הוא איננו צריך
 כל-כך להיות בעל מלחמות. ואם לפעמים יהיה לו צורך במלחמה, יראה גבורה
 אחרת, ולגמרי אחרת, כי לא יכבוש את שום כח מכחות נפשו שיהיו אסורים
 וכלואים, שלא יעשו מאומה, כי-אם יקחם ישעבדם בחבלי אדם ובעבותות
 אהבה " אל הטוב ואל היושר, אל מרומי המגמות היותר נשאות, שהם הנם
 החפצים האלהיים. ואז יצא מכלל עבדות ויהיה בן חורין, מאושר, עטור
 בעבדות העליונה שהיא עטרת תפארת, "עטרת זהב מזוקק על ראשו".
 האידיאלים היותר נשאים, והמתרוממים עד אין קץ, עד אותו המקום שעין
 האדם מתעששת. ואין הדבור וההגיון שולט שם לקרא בשם פרטי, שמה
אי-אפשר לעמוד כי-אם באור האמת המוחלטה, באין שום דרך איך להשפיל ולסמן
בשום ערך מוגבל, על-כן יקרא באמת בשם התרוממות גמורה, המתנשאת עדי עד,
בשם רצון ד', ועבודת ד'. אמנם רק אחרי ההתנשאות המחשבית והאידיאלית הפרטית
עד מקום שידה מגעת, ואחרי הציורים העשירים הפרטיים, ברעיון ובפועל. ואחרי
ההבחנה הגמורה שכל רם ומתנשא בציור יש לו תכלית וקצבה, ובעומק הנפש
האנושית יש עריגה למה שהוא למעלה מכל תכלית, ועליון מכל קצבה. אחרי ההכרה
הגמורה, כי כל פועל טוב נזרע הוא בחיי הכלל, ולכל דור ודור יש חלק אחד
מני רבבות אין קץ, להעלות ולהתרומם, אבל העליה, ההתרוממות הגמורה,
האידיאלית בגונה ההחלטי הרי הוא רק באוצר חיים, ששם גם הטוב העליון
הבלתי מוגבל ומשוער גם כל טוב קל וקטן מתאחדים ומתארגנים עם החפץ
האלהי, השלם בתכלית. אז גם החיים המעשיים החברותיים מוכרחים הם
להתרומם למעלת אצילות של המחשבה היותר זכה, היותר מתונה ויותר
מבוררת, המתנשאת מעל כל הקטנות והקינטוריות הנמצאות בתחתית החיים
שנשפל בהם - עד לחמלה - ההמון, עד שהוריד אליו גם את סופריו
וגדוליו, עד שפעל גם עליהם שיחשבו גם המה את כל אמת יותר נשא, וכל
הגיון יותר רם, המתעלה מאותו העמק שטובעו בו בתגרת יד המהומה
והבערות, שהנם דברים שאין להם יחש ישר עם החיים הקימים במציאות.
ואמנם רק הדרך הפונה אל רום המחשבה והאידיאליות, הוא רק הוא מאיר
את החיים וממלאם צחצחות וזיו להושיבם על בסיסם הנועד להם לפי טבעם
העצמי, הגנוז בעמק כל לב ונפש. במדה כזאת המאסרים השכליים והמוסריים
מתפתחים, החיים זורחים במילואם, "קול רנה וצהלה באהלי צדיקים ימין ד'
עושה חיל ימין ד' רוממה, ימין ד' עושל חיל" .  כל הנטיות הטבעיות עומדות
הכן בהרחבתן למלא את התפקיד האלהי הטוב והנאור, וכל המחשבות השכליות
הנן המאורות הגדולים להזריח אורם על כל ארצות החיים של "אורח צדיקים
כאור נוגה ההולך ואור עד נכון היום" . על-כן אין שום כח נדח, אין שום
מחשבה נדכאת, כי-אם הכל מאיר הכל חי והכל מוכן ומזומן לשרת עם מלאכי
השרת ולשורר עם כל אראלי שחק , להשביע לכל חי רצון ולהרבות האושר
הכללי והפרטי של שמחת ד' במעשיו, כשהם מתעלים ומתברכים, כשהם
שמחים ומתמלאים זיו, אין עצב ותוגה, אין שטן ואין פגע רע, רק סוכת
שלום פרושה וחופת כבוד חופפת על כל רגש חיים, על כל נטיה ומחשבה,
על כל מעשה ומפעל. וכולם הם מתקשרים יחד, להעשות על ידם האומה
והדור, הכללי והפרטי, "איש חי רב פעלים מקבצאל    שריבה וקבץ פעלים
לתורה"   , שאין שום מלחמה כבדה לו, שכל כח אדיר המתחבר עם המניעות
היותר נמרצות הוא מנצח, ושכל מה שיש להשתמש בו לטובה הנם שבים
תחת ידו להגביר אונו, הודו ונצחו, "הוא הכה את שני אריאל מואב, והוא
ירד והכה את הארי בתוך הבור ביום השלג, והוא הכה את איש מצרי איש
מראה וביד המצרי חנית וירד אליו בשבט, ויגזול את החנית מיד המצרי
ויהרגהו בחניתו" .   כהפרט כן הכלל, כשהדרך הנכונה היא לו להתהלך
במדרגה התחתונה של המוסר הכללי, אז אם אמנם הדרך היא נמוכה, חשוכה,
ומלאה מהומות מלחמה, אבל עם כל הכבדות שלה מכשיריה נכונים לפניה,
הכחות הרעים מתכבשים, היד הגוברת תהיה אז של היושר, של הצדק, של
הטוב והתושיה כפי המובן הרגיל והמוסכם, שגם אלה ברובם הנם עומדים
במצב הכבישה, גם הדרכים הפרטיים שלהם הנם מלאים מלחמה ונצחון
יחדיו גם הם משתמשים בסמים המרים, למען יקומו ויעמדו על רגליהם, אבל
מ"מ העז והצדק בימינם. כזאת היא היהדות שבחוץ לארץ, שאיננה יכולה להיות
במילואה וטהרתה, כי סוף כל סוף הלא "כל הדר בחו"ל דומה הוא כמי שאין
לו אלה" .   שם בגיא צלמות א"א ללכת במרחב, א"א לשאוף לחיים מלאים,
כי החיים החברותיים והלאומיים, מרעלים ברעל אויר ארץ העמים שהוא
נותן חיים לאותם העמים שהם מוצאים שם את כל מה שהם מבקשים, שהם
יכולים לבנות שמה את כל מגמותיהם היותר עליונות, אבל אף לא נקודה
אחת אידיאלית מיוחדת וחשובה ימצא שם ישראל. על כן הוא מוכרח להיות
צולע על ירכו, לרכס    את כל משאלותיו רק במילוי צרכיו הפרטיים המוכרחים
לחיי העיכול וההזנה לבדם. ומזה בא, שהאויר הזה עצמו הוא מזהם את הלב
והמח הישראלי, מחלישו ומטמטמו, על כן רק דרך הכבישה הכללית היא
הדרך היותר אפשרית ומובילה אל החפץ, שמה.
  אבל לא זאת היא תורת החיים הנצרכת לדור של עקבא דמשיחא, שהיא
מוכרחת להמשך מארץ החיים ממקום בית חיינו.
  כנסת ישראל התנערה לתחיה, ביחש להרצון של הדור הצעיר. הכחות
נתעוררו בתעורה נפלאה ומתמהת. אין בשום אופן אפשרות להכניעם בדרך
כבישה, כי-אם לרוממם ולשגבם, ולהראות לפניהם את הדרך של האורה
הרוממה והאדירה.
  יד ד' נטויה לנו בזה, אנו רואים כי בעומק הנפש נתרפאה כמעט כנסת
ישראל בחלק רשום מתחלואיה המוסריים, אשר חלו בה עונות ראשונים. כור
ברזל מצרף ומטהר היה לה הגלות הארוך האיום והנורא, עם כל יסוריו הנוראים
"כאש מצרף וכבורית מכבסים"  , הדוחק האיום והצרות העוברות כל גבול
כח אנושי, ביותר אלה שבימים האחרונים, היו חבלים מלאי אש צרבת, אשר
לבנו מרקו וטהרו, רככו וצרפו את לב האבן, "המלח ממתקת את הבשר ויסורין
ממרקין כל גופו של אדם".  כמשפט האדם כן משפט האומה, היא נתמרקה
ונזדככה, הלב הוא לב חדש וטהור, הכליות הנן נכונות לכל מרום, נשגב
יקדוש. שם דבר לא יצא אמנם אל הפועל, ההוצאה מן הכח אל הפועל, מה
שהוא צפון בלב האומה ובכחותיה הגנוזים, זאת היא עבודת חכמי הדור,
צדיקים, גאונים, דרשנים, חכמים וסופרים, ועליהם יתוספו לדור דורים ביתר
מעלה, משוררים, ברוח ד' על עמו, חוזים, נביאים, גבורים לפי ההתעלות
העתידה במעלה אחר מעלה, "התנערי מעפר קומי שבי ירושלם" .
   אבל זה הוא דבר מוחש וגלוי לעינים, כי אור הצדק הפנימי, היושר הכללי
והאהבה הלאומית הטהורה ברשפיה רשפי אש נתרבה ונתעלה בלב הדור הצעיר,
במעולה שבו. על כן אף על פי שאין לו עדיין בפועל מאומה, כי כל ההסברים
של כל ארחות היהדות, של כל הדברים היותר עקריים יסודיים, המספיקים
למי שתעודתם היא להיות כובשים, שריכוך לבבם היא שלמותם וקימוץ
כחותיהם הוא שבחם תהלתם ; כל אלה, אמנם אינם מספיקים לאותם שכבר
מלאו כח עלומים, ובלשד חייהם יש מקום לאור הצדק הכללי, שהוא הסגולה
הישראלית היותר פנימית ועליונה, להיות מאיר ומופיע גם נוהם כנהמת ים
לגליו, ושוטף בחזקת יד החיים הסוערים כנחל שוטף.
   להם אנחנו צריכים ללמד תורת חיים ממקור החיים, דרכי מוסר מלאי
אורה וצהלה, דברי חן ושכל טוב, מזוקקים ומצורפים, מבוררים ומסומנים,
עד שמעצמם ימצאו את השלמת כל אידיאליהם, ואת אדירות כל חפציהם היותר
רוממים והיותר נשאים, שהם מתאימים לעזה ותפארתה, לחסנה והדרה של
אור עולם של אוצר החיים לתורת חיים. לא נחפץ לדכא תחת רגלינו, לא
נאבה להגיש לנחושתים את הכחות הצעירים הרעננים, המשתערים ומתרוממים ;
כי-אם נאיר לפניהם את הדרך, נתהלך לפניהם בעמוד אש של תורה ודעת
קדושים כבירי כח לב. אנחנו נבין לדעם ושיחם, נדע להוקיר את תכונתם
הפנימית, ואת נטייתם העצמית ממקור ישראל, זה עם עז, עזים שבאומות ,
 נאזר בגבורה ונעטר בתפארה. והם גם המה ידעו איך לכבדנו, איך להמשיך בכל
חם לב מלא אהבה והגיון יקר, אחרי כל הגה ושיח הנובע מבאר מים חיים,
מאוצר הנשמה של כנסת ישראל, החפצה להחיות בתחיתה את האדם כולו, - "בית
יעקב לכו ונלכה באור ד'" .
   באורח חיים כזה כשיתרבו בנו עובדי עבודת הקדש באמת, מסקלי דרכים
ומישרי נתיבות, עד מהרה יגלה ויראה לפנינו הודו והדרו של דור בנינו אלה.
אהבתם העזה של הבנים היקרים לעמנו ולארץ קדשנו, תופיע ותאיר ג"כ,
כשתתפרש ותתרומם ותמלא הכרה ורגש אמת, על אהבת דודנו רוענו רועה
ישראל, אלהי עולם, צור יעקב "אמצאך בשוק אשקך גם לא יבוזו לי"  , ואהבת
תורת חיים. זאת אות הברית, לארץ חיים ולעם סגולה, "זה יאמר לד' אני,
וזה יקרא בשם יעקב, וזה יכתב ידו לד' ובשם ישראל יכנה" .   לא יבוש עוד
להקרא בשם זה נגד כל העולם הגדול והנאור, כי יכיר את העז ואת האמת שבו.
ולב האבות יתחיל להכיר את כל אוצר הטוב והסגולה הגנוזה שבבנים, בעומק
נפשם הערה והחיה, והבנים יכירו את הקדושה והטהרה, ההוד והתפארת
המלאים בלב האבות, שלקחו להם כל אלה בנחלה מדור דורים, ע"י שמירת
קדושתה של תורה ומצותיה וע"י הדבקות הפנימית בשם ד' אלקי ישראל,
שוכן בציון ובוחר בירושלם. וכל אחד מחבירו יקח את כל הטוב, את כל
הנאה והכשר, אחרי הזרחת אור החכמה, הגבורה, העז והענוה משני הצדדים,
שכל אלה יביאו להכרה נאמנה, שרק ע"י ההתאחדות הרוחנית של ישראל
הצעיר עם ישראל הזקן תבא ישועה ותצמח גאולה.
   ואשים דברי בפיך ובצל ידי כסיתיך ינטע שמים וליסוד ארץ ולאמר לציון
עמי אתה .
   רוחי אשר עליך ודברי אשר שמתי בפיך לא ימושו מפיך ומפי זרעך ומפי
זרע זרעך אמר ד' מעתה ועד עולם .
               הענג   והשמחה
הענג והשמחה, הם דברים מוכרחים להיות מתלוים אל כל עסק רוחני ; רק
כשיתענג האדם וישמח במעשה הטוב והיושר, אז יהיה חרוץ לעשותם בתכלית
עלמותם ולהוסיף עליהם מדי יום ביומו ; רק אז יהיה חל רוח השכינה וזיו
כבודה על האדם, כי עז וחדוה במקומו  , ויעזר לו להיות נעטר בחוט של
חן וחסד, שימצאו מעשיו ופעולותיו ג"כ חן בעיני כל הבריות, ויצאו גם הם
בדרכיו, ותרבה הברכה והטובה בעולם. רק כשיש ענג ושמחה פנימית בלב
מצורפים למעשה הטוב והצדק, אז הם מתבססים באדם להיות קבוע בדרכי האל
הטוב ב"ה, וממקור נפשו ימצא מים חיים נוזלים להשכילו ולהדריכו בארחות
חיים. כל פעולות רגשות ומחשבות הנעשות מצד הכרח ומועקה, בין שתהיה
המועקה חמרית או רוחנית אינם בתכלית שלמותם, והם אינם באים כי-אם
כדי להעמיד את האדם על המצב המוסרי הנכון, שיהיה בו שמח ומתענג
בעשות הטוב, ובהנזרו מן הרע והכעור תגל נפשו וישמח כבודו.
   על שדי הפעולות יתגלה האור הגדול הזה של חדות אל ושבע שמחות  ,
בתקופה יותר מאוחרת, בין בחיי הכלל בין בחיי הפרט. אבל התקופה המכשרת
את הענג והשמחה לבא אל חוג הפעולות, להזיל עליו טללי ששון ואור
וגילה פנימית, היא תקופת הלמוד בשלשת מערכותיו, הדבור, השנון, ההגיון,
שהם הגירסא, ההבנה, החדוש, שאינם יכולים להתברך כראוי, להביא את
אורם יפה בנפש האדם פנימה ולעטרהו עז והדר גם מחוצה לו, כי-אם
כשיצורף עמם הענג והשמחה, שרק אז "ידבר בם לשמם" .  רק למוד
התורה לשמה וההתעלסות באהבתה תביא את כל התוצאות הטובות הבאות
מאורה של תורה.
   המזון החמרי, גם הוא מצורף הוא בהשלמת פעולותיו, עם הטעם הטוב,
הריח העדין וצהלת הנפש המכשיר את כח החיים להתרחב ולהתעלה. וקל-
וחומר הדברים במזון הרוחני, מזון הנפש המשכלת, החושבת, המצירת ומרגשת,
שהענג הרוחני, והשמחה השוקטה הפנימית, היא עצם יסוד חייה.
  לשמירת הטעם הטוב, וההרוחה הנפשית של האדם ביחם למזונו הגופני,
הוכנו בעולם, מחסד המשביע לכל חי רצון ב"ה, מיני מזון רבים ושונים,
שיכולים להתחלף לפי כל אחד ואחד, לפי מצבו, טעמו, ולפי זמנו, ולפי
תקופת היום והשעה, ולפי פרקי השנה ומשך החיים. וההתרחבות של הבחירה
היא מתאמת אל הנטיה הפנימית, בבע"ח הטבעים בתכלית שלמותם, ובאדם
רק אם הוא בריא בגופו ונפשו כראוי לו. המזון הרוחני יש לו ג"כ זה הכלל :
"לעולם ילמד אדם תורה במקום שלבו חפץ, שנאמר כי-אם בתורת ד' חפצו" .
על-כן מוכרח הדבר שכל הככר הגדול של הרחבתה של תורה יהיה נגול
לפנינו בכל רחבו, בכל מקצעותיו השונים והמרובים, למען נוכל להיות
מוכנים לכון את הזמן והנטיה לפי החפץ הפנימי לרוות צמאוננו בערך המכוון
בנטיותינו פנימה. כדי שלא לבד הידיעה והתועלת נקבל בלמודנו, כי-אם גם
שפע הברכה החיים והשלום, של הענג והשמחה הפנימית, שהם ירחיבו צעדיני
וינשאו את רוחנו, ברום עזה של תורה, שרק מרב כל נוכל בטח לעבוד את
ד' בשמחה ובטוב לבב .
  הענג והשמחה, שבתחילה ימצא לנו בתורה, יופיע לנו ברב נגה, עד אשר
תבא חכמה בלבנו ודעת לנפשנו ינעם .  וגם על חלקת המעשה, היותר רחוקה
מאותה האורה הרחבה המצויה ברחבי נאות השכל והמחשבה המתרחבה, גם
עליה תופיע נהרה, ושמחה של מצוה תעטרנו תמיד, עד שנוכל להגלות על
ככר החיים והפעולה בתור פועלים מלאי צהלה, משוקי טל חיים ומכריעים
לטובה, לרוממות ועילוי בעין טובה, המאירה את החיים הנדכאים במחשכי
ארץ. ומעין עולם הבא יופיע לנו בעולם הזה עד שהכל יכירו וידעו שכל
הדבק בתורה טל תורה מחייהו, שנאמר "כי טל אורות טלך, וארץ רפאים תפיל" .
                   הפחד
הפחד הנפרז הוא נוטל את זיו החיים של האדם ושל כל החי המרגיש. אין דבר רע ואכזרי בעולם דומה לו. הוא מגדיל את כל הרעות יותר באין ערוך ממה שהם, ומאפיל את זוהר כל הטובות, בחתירחו אשר יחתור מתחת לאשיותיהן   להגזים ששם צפונה רעה, תחת הטוב הגלוי. מקור כל חולשה וכל רפיון חמרי מוסרי ושכלי, הוא רק הפחד העובר את גבולו ; הוא יאיים על האדם, שלא יעשה כל דבר לישועתו, שלא ינקף אצבע להצלתו, שמא ינזק, שמא יביא עליו רעה לא  יוכל כפרה, עד שהוא עושהו לחלש ומלא רפיון, עד שמעצלות ואפס מעשה הוא נופל בכל רע. הפחד היותר מזיק הוא הפחד המחשבי, שמטיל הדמיון הכוזב על החלק היותר עדין ויותר מפואר מן המין האנושי, שהם עומדים לנס, להיות לאורות מזהירים את דרכי החיים אל הכלל כלו. הצללים הנם הולכים תמיד בעקבות האורות, ולפי מה שיגדל כשרונו של אדם להבין ולהשכיל, כן הוא גדול פחדו המדומה מפעולות המחשבה. יותר מכל העמים המוכנים להשכיל לחשוב מחשבות, באופן מכנס ומקשר את כל פזור ונפרד שבנשגב וקדוש לחטיבה אחת כוללת, בעצה ובדעת בדברים העומדים ברומו של עולם הוא עם ישראל, הגוי האחד שנושא עימו את דגל המחשבה היותר עליונה בעולם, את המחשבה הכוללת כל מה שהחכמה כולה אוגרת בקרבה, המחשבה של אחדות - האלהים בשמים ממעל ועל הארץ מתחת אין עוד. אמנם הוא צריך לעולם להרחיב את גבול הדעה שלה עד אין קץ ותכלית, בלב אמיץ, בלא יראה בלא מגור ופחד כלל. הפחד "מחמת המציק אשר כונן להשחית"   השפיל את הנפש הכללית של עם זה האזור בגבורה, עד שנעשה מלא מגור ופחד מכל מחשבה ורעיון, וממילא מכל חפץ פועל ומעשה גדול וכולל ; ומפני שעיקר יסוד גבורתו הוא עז האלהים, על כן בחלישות הרוחניות שלו, נעשה חלש ורפה עד מאד. ההצלה היותר נכבדה לעמנו לעת כזאת היא הסרת הפחד הדמיוני הרוחני מתוך הלב, להראותו ברור כשמש, שאין לו כלל וכלל ממה לפחוד. יפחדו העמים המתהללים באלילים, שלא ישבר כחם הכללי הדמיוני, שפעל על הסכמתם הקבוצית. יפחדו מאור האמת והיושר, כל ממלכות הרשע, שהתכלית החובק את כל שאיפותיהם הוא אגרוף זדון ועיוות משפט, שאור המחשבה הטהורה כשהיא מתגברת הוא מראה את ניוולו, וממילא מתנתקים המאסרים הכלליים, והחזק העממי יוכל לנפול ולהתמוטט. אבל למה יירא ישראל ? זה העם, שהמאור היותר עליון של המחשבה היותר טהורה ויותר רוממה הוא עזו וחסנו, שהצדק היותר טהור ויותר זך הוא הודו והדרו, תקותו והפצו. הוא צריך רק לעלות, רק להשכיל יותר ויותר, במה שכבר קבוע לב מי לא יהמה למקרא הדברים הללו ביחש להלמוד של הענינים התלוים בתלמודה של חלק העיוני שבתורה, אבל כמה מעטים הם שמכינים את עצמם להבין ולצייר איך נראה הוא הדבר שאנו קוראים אותו עיון אמיתי ? אין לך מקצוע של מדע שבעולם שכל-כך יהיה נקל לתן לעיונו פנים של קטנות, של חושך ושל קמוץ, כמו שנקל ועלול הוא הדבר באותו המדע שאנו קוראים אותו בשם "הבינה של יראת ד'". ואין זה פלא, שהרי הצללים המה תמיד נמדדים לפי האורה ; ולפי גודל המרחב וההתפשטות של סעיפי כל נושא, כן יהיה רוב השגיונות הנמצאים במושגיו. וכאן יש לנו עסק עם שלשה ציורים, שהם רחבים וענפים עד אין קץ, ועל פני כולם פרושה היא הרשת של המון השגיאות, המשימות עלטה על העינים של אותם שאינם מתגברים להיות מציצים מן החרכים בגבורה ודעה נכונה, "אז תבין יראת ד'"  , הרי יש לנו עסק עם מושג האלהות, מושג היראה ומושג הבינה, ושלשת המושגים הללו הלא אין שיעור לרחבם והקיפם, עמקם וגבהם, וממילא אין שיעור להמון המושגים המתעים שבאים עמהם, כל זמן שיחסר זיקוקם וברורם. ומזה אנו סובלים, זוהי סבת גלותנו וענינו, "גלה עמי מבלי דעת"   "ישראל לא ידע עמי לא התבונן"  , "כי אתה הדעת מאסת ואמאסך מכהן לי"  , ובהתחלת הנטיה לשקיעת השמש של ממלכתנו בימי רחבעם, נאמר "ויעש הרע כי לא הכין לבו לדרוש את ד'" . מניעת דרישת ד', והסרת החפץ מהמדע העיוני היותר מאיר ונשגב,
נעשות בתחילה מעצלות, מנטיה לדברים רק גסים ומקלות דעת, אבל
במשך הזמן, האומה מתרגלת עם חליה, ונעשה לה טבע שני, שאף אם תתעורר
התעוררות קלושה לשוב להאיר באור הדעת את ד', לא תוכל כל-כך על
נקלה ; ההרגל של המחשכים, והמאסרים הצרים של הפתרונים הדמיוניים לכל
הדברים הרמים שהעולם משות'ת   עליהם, עושה את האדם אסור בכבלי
ברזל, עד שאם ירצה לפתח את אסוריו, ירגיש בעצמו שהוא נעזב ונחלש,
וכאלו בור הסוהר וחשכתו הוא מעונו הטבעי, הראוי לו, "שתני בבו,ר
תחתיות במחשכים במצולות"   "כלוא ךלא אצא" .  הפתרונים הבהמיים הבאים
מהדמיון הפראי לכל השאלות היותר נשגבות שכל חיי הכלל והפרט תלויים
בהן במרום השתלמותם, נעשים כל כך דבקים עם הנפש הכללית, עד שנראה,
נסקירה הראשונה, שאם יפרוש האדם מהם, ותחתיהם יקח לו מושגים
מאירים ברורים וטהורים, ישאר כאובד דרך, באין חום בלב, באין מחשבה
ומעמד לרוח, ולמהלך החיים. זהו המצב השומם הבא מרפיון ידים מאורה
של תורה, "נתנני שוממה כל היום דוה" , ולא עוד שיד'מה שכל חייו המוסריים
הנם מחויבים לינק דוקא מציורי הפתיות, מהגיונות של עורון ואי דעת, ואם
אור נוגה יופיע, שוב אינו מוצא את דרכו המוסרי, - לא האישי, ולא
הלאומי, וקל וחומר שלא הישראלי, - ואם יחפוץ להתאמץ וללכת במסילת
הדעת ידמה לו כאילו עולמו נחשך, וכאילו כל מיתריו נתקו, "אז יקראונני
ולא אענה ישחרונני ולא ימצאונני, תחת כי שנאו דעת ויראת ד' לא בחרו"
להכשיר את האדם, ומכל שכן את האומה, לצאת ממצב אל מצב בהלך הנפש
- מחושך אל אור, ולהיות עם זה שלם בכל האור והטוב המוגבל ומפוזר
עם כל המון המחשבו,ת, הרגשות והמעשים, וכל תבנית החיים, שהיו לו עד
כה, אין דרך כי אם על ידי הצירוף הבא על ידי יסורין ודכדוכי הנפש,
"כי נר מצוה ותורה אור, ודרף חיים תוכחות מוסר"   העם או האיש
שבתוכו חי כשרון פני'מי לאור ולטוב, אלא שעזיבה איומה וחסרון עבודה
רוחנית הראויה לו הטילו עליו צלמי בלהות, רק אז יכיר את עצמו, רק אז
יחוש את עולמו הפנימי באמת לאמתו, רק על-ידי דכדוך היסורים. אלפי
המעשים, הפרטיים והכלליים שבכל מרחב החיים, הנם רק כלים שבהם
תתגלה הנפש על-פי ההכרעה של הנקודה העצמית של הוייתה. כשהיא טובה
במקורה, כשהסתכלותה העצמית על טוב החיים היא מלאה צדקה וברכה,
תושבת רק אז מטהרה ע"י המון המקרים של החיים שיציגו לפניה את
החיים לא על פי הכרתה העצמית, כי-אם על פי אותם התבלים החיצוניים
במשך הזמן, האומה מתרגלת עם חליה, ונעשה לה טבע שני, שאף אם תתעורר
התעוררות קלושה לשוב להאיר באור הדעת את ד', לא תוכל כל-כך על
נקלה ; ההרגל של המחשכים, והמאסרים הצרים של הפתרונים הדמיוניים לכל
הדברים הרמים שהעולם משותת   עליהם, עושה את האדם אסור בכבלי
ברזל, עד שאם ירצה לפתח את אסוריו, ירגיש בעצמו שהוא נעזב ונחלש,
וכאלו בור הסוהר וחשכתו הוא מעונו הטבעי, הראוי לו, "שתני בבור
תחתיות במחשכים במצולות"   "כלוא ולא אצא" .  הפתרונים הבהמיים הבאים
מהדמיון הפראי לכל השאלות היותר נשגבות שכל חיי הכלל והפרט תלויים
בהן במרום השתלמותם, נעשים כל כך דבקים עם הנפש הכללית, עד שנראה,
בסקירה הראשונה, שאם יפרוש האדם מהם, ותחתיהם יקח לו מושגים
מאירים ברורים וטהורים, ישאר כאובד דרך, באין חום בלב, באין מחשבה
ומעמד לרוח, ולמהלך החיים. זהו המצב השומם הבא מרפיון ידים מאורה
של תורה, "נתנני שוממה כל היום דוה" , ולא עוד שידמה שכל חייו המוסריים
הנם מחויבים לינק דוקא מציורי הפתיות, מהגיונות של עורון ואי דעת, ואם
אור נוגה יופיע, שוב אינו מוצא את דרכו המוסרי, - לא האישי, ולא
הלאומי, וקל וחומר שלא הישראלי, - ואם יחפוץ להתאמץ וללכת במסילת
הדעת ידמה לו כאילו עולמו נחשך, וכאילו כל מיתריו נתקו, "אז יקראונני
ולא אענה ישחרונני ולא ימצאונני, תחת כי שנאו דעת ויראת ד' לא בחרו"
להכשיר את האדם, ומכל שכן את האומה, לצאת ממצב אל מצב בהלך הנפש
- מחושך אל אור, ולהיות עם זה שלם בכל האור והטוב המוגבל ומפוזר
עם כל המון המחשבות, הרגשות והמעשים, וכל תבנית החיים, שהיו לו עד
כה, אין דרך כי אם על ידי הצירוף הבא על ידי יסורין ודכדוכי הנפש,
"כי נר מצוה ותורה אור, ודרך חיים תוכחות מוסר" . העם או האיש
שבתוכו חי כשרון פנימי לאור ולטוב, אלא שעזיבה איומה וחסרון עבודה
רוחנית הראויה לו הטילו עליו צלמי בלהות, רק אז יכיר את עצמו, רק אז
יחוש את עולמו הפנימי באמת לאמתו, רק על-ידי דכדוך היסורים. אלפי
המעשים, הפרטיים והכלליים שבכל מרחב החיים, הנם רק כלים שבהם
תתגלה הנפש על-פי ההכרעה של הנקודה העצמית של הוייתה. כשהיא טובה
במקורה, כשהסתכלותה העצמית על טוב החיים היא מלאה צדקה וברכה,
תושבת רק אז מטהרה ע"י המון המקרים של החיים שיציגו לפניה את
החיים לא על פי הכרתה העצמית, כי-אם על פי אותם התבלים החיצוניים
הנסוכים בהם מן החוץ, ואם התבלים הללו יהיו גם כן מלאים גסות, טומאה
ורשעה, אם רק נעימים יהיו להחוש הברברי של האדם, תוכל לשכוח על
ידם את עצמותה ואת סגנון החיים המתאים עם ערכה הפנימי, בסילוק
המהומה של התבלים הזרים. היסורין מונעים את האפשרות, מלצייר את
ערך החיים בנעימות על פי המילוא של המקרים החיצונים, בהיותם כולם
רעים ומרים, על-כן רק אז יבא העז הפנימי והחיים יתיצבו על-פי ערכם
העצמי. וכיון שעולמו הפנימי הוא באמת מיוסד על האור ועל הטוב, כי אם
שאותו הזיוף של העולם החצוני הביא עליו את המארה ואת המגערת  , כיון
שנעשה על-ידי היסורין הרבים נכנע ומוכשר להסתכלות פנימית, כבר הוא
בטוח שבצאתו מהחושך של ציוריו הרגילים, אל האור של הדעה והדרישה,
יהיה תמיד מוכשר להעתיק את כל הטוב והחיים גם אל המצב החדש הנאור
והאמיץ. זאת היא הטובה שיוצאת לכנסת ישראל, אשר "כאדם עברו ברית"
"ותלך חושך ולא אור"   , בימים שהיתה מוכשרת לפרוח ולשגשג, עד
שלמרות הכשרון הנשא, הגנוז בתוכה לאור האלהי לאור האמת הצדק והדעת,
אבדה בכללותה את ההרגל של שמוש האורה, והאור הגדול המופיע בקרבה
מאור תורת חיים ודעת אלהים, אמת הוקדר וחשך בעריפיה   "אלביש שמים
קדרות ושק אשים כסותם" .   ההרגל המאפיל מקיר הברזל המפסקת בין
ישראל לאביהם שבשמים    גרם שאם יחדר אור דעת, אור שכל טהור
ומתנשא נגד עיניה, היא חושבת כאילו עולמה הרוחני מתנודד מתחת רגליה,
ולא תוכל למצא מעמד מוסרי, לאומי, דתי, אלהי, לצביון חייה. הגלות, כור
הברזל, זקק וצרף את האומה, הוציא מן הכח אל הפועל את דעת עצמותה,
את נטיותיה הגנוזות, הטבעיות לה, לצדק לאורה, לחיי יושר וטהרה, באופן
שבכל פינות שתהיה פונה בכל צורה שהחיים יראו לה על ידה, תכיר
את האור ואת הטוב. על-כן רק עכשיו תוכל לקבל את הכל, את כל שפע
הדעת, את כל חכמת החיים, את כל המאור הפנימי שבתורה, ועל פי המאור
הגדול המזהיר תדע איך לכוין את כל מסילותיה ואת ארחות חייה, תדע
להכיר ביתר שאת ומעלה את ההוד הקדושה והתפארת שיש באוצרה, "אור
עולם באוצר חיים" .
   להשכיל אנחנו צריכים קודם שאנו באים להיטיב ; לפתח את המחשבה
 הטובה שלנו ממסגרותיה - קודם שאנו מטיבים ומשפרים, על פי הצד הרם
 שבחסידות, את מעשינו.
   כל מה שיחסר לאדם מחכמות העולם, נגד זה יחסר לו עשרת מונים
 מן התורה, אמר רבנו הגר"א ז"ל לנאמני ביתו .   על כן עם הגברת עז
 התורה, הרחבת החכמה העולמית לפי האפשרי מוכרחת היא. אם אי אפשר
 לו לכל בן תורה להיות חכם רשמי בכל מקצעות המדעים, אבל אפשר לו
להיות איש יודע את המצב הכללי של החכמות בעולם ואת פעולתן על
החיים ; למען יכיר את הסגנון הכללי של צביון הרוח שבדורו, כדי שידע
איך לפרנסו ולהטיבו. אמנם לא רק בחכמות המפרנסות רק את המחשבה
יספיק לאדם להכיר על ידן את התורה, - התורה תכלל ג"כ וביותר את
הרגשות, את הלח הפנימי והעצמי של החיים, - שלהכירו יפה צריך שלא
יהיו זרים לאדם גם כל רגשות החיים ההוים בעולם ונהוגים בדור. מובן הדבר
שלעמוד על מצב החכמות די לאדם בלמוד ועיון, אבל לעמוד על התוכן של
רגשות החיים צריך לזה גם כן בריאות הגוף והנפש. על-כן החובה הראשית
היא לכל תופשי התורה, ביחוד בימינו, להשתדל בהנהגה כזאת המביאה בריאות
וצהלה, ומצב נורמלי לגוף ולנפש, כדי שעם ההסתכלות הטובה במצב החיים,
יוכל להכירם להבינם ולהרגישם, רק אז יהיה ראוי לתמם אה ההבנה
באורה של תורה, בחלקים היותר עקריים למוסדי החיים שהם חלקי הרגש,
וסגנון החיים בכללם.
   בעיון אמיתי בזה נוכל באמת להיטיב לעצמנו וללמד לאחרים ולהיטיב
להם ג"כ. "אז תבין יראת ד', ודעת אלהים תמצא" .
                דעת אלהים
כל חזיון, בין מוחשי בין שכלי, הבא להתיצב במצב של פגישה יחושית,
אצל כל חש, וכל משכיל, מיד הוא מעורר רגש או מחשבה, שהיא כפולה,
אחת שהיא שתים, מצד עצמו של החזיון ומצד תאריו המתיחשים אל הנושא
העסקן באותם הדברים. מובן הדבר שבדרך האומד של המחשבה הרמה
יהיה עיקר החשיבות של יקרת החזיון תלוי בעצם ענינו, ובזה התאים
המחשבה היותר רוממה, דוקא להמחשבה היותר ילדותית, שגם המחשבה
הנמוכה והשטחית לא תכניס בקרבה שום רעיון המעתיק אותה מעל עצם
חזיונה, כי הלא אין המחשבה הפעוטה יודעת כלל את משפטי החוש והמוחש,
ולא את ארחות השכל והמושכל שבעיון. אמנם המרחק רב בין שתי הנקודות,
מכל-מקום הם דומים לפגישות של הנקודות הקצוניות שבקו ההיקף, שהמהלך
היותר גדול הוא דוקא המביא את הנקודות במעמד של סמיכות.
   המחשבה המתרוממת מעל השטח הנמוך, היא כבר מבחנת שהנבחר שבעסק
חושה ושכלה יהיה העסק בתארי החזיון מצד יחושם לה, ובזה היא מסירה
מעליה את התמהון ואת הערבוביה הבאים לרגלי דבר זר, כי כבר אין כאן
דבר זר באמת, כי-אם היא עסוקה בחלקים מחלקי הויתה. ואם יהיה החזיון
דבר נעלה ומרומם, מקור שאיננו נשאב ונפסק כי-אם מעין המתגבר, אז תהיה
שרויה המחשבה תמיד בנחל עדנים, של שאיבת אוצרות חיים חדשים קרובים
לה המביאים לה אורה וצהלה, זיו חיים ומנוחה. ואם יהיה החזיון ההוא נושא
כזה, שבכל נקודה שתתגלה ממנו ברגש ובמחשבה, תהיה מקבלת אל כל טוב
ונועם, אל כל הוד ותפארת, אל כל חסד וגבורה, אל כל שכל ואורה, אל כל
מה שהוא טוב והוא נשא, הנמצא בנפש ההוגה והחושב, - אז תצא התאמצות
טבעית מהצד היותר עליון שבתשוקות הנפש, לסלול מסילות, איך להגדיל
ולהתמיד את היחש שבין המחשבה והרגש אל אותו החזיון, שתאריו הם כל-
כך מקבילים אל הצד העליון והיותר טוב שבקרבו. ואם עוד תמצא המחשבה
שאותן הנקודות שבקרבה מצד היותר טוב והיותר עליון, המקבילים אל
החזיון הנעלה, הנם מצד אחד כל-כך קטנים בשיעורם ומועטים בערכם, מול
האוצר הטוב שהם מוצאים בהחזיון עד שהם נראים כאילו הם נדעכים וכבויים,
וכל מה שיהיה נחשב להם לנשא, לגדול ואדיר ומאיר, נחשב כנגד אותה
האורה המתגדלת ע"י החזיון כאין ואפס, ובכל זה מצד רוממות החזיון עצמו,
שתאריו המתיחשים נפגשים בה, מתגדלות ומתאדרות כל אותן הנקודות הטובות
והמאירות שבאוצר הנפש, ומתמלאות בכל עת כח יותר נאדר, וזיו שכל
יותר גדול וחפץ של יושר יותר מפואר ומתרחב ועדן אהבה יותר טהור
ומרומם, - אז התשוקה של התמדת המצב היחושי והגדלתו מתגברת עד
עומק נקודת חפץ החיים עצמו. ואם אח"כ יתברר להמחשבה שכל הטוב, כל
החיים, שכל הנקודות המאירות בקרבה מאז, הם באמת באים מאוצר החיים
של אותו החזיון לבדו, אז תקבע התשוקה היחושית את מקומה, לא
רק בנקודה המרכזית של החיים המחשביים וההרגשיים, כי-אם תשאר כלה,
חיה וקיימת, עולה ופורחת, רק באור החזיון אוצר חייה ומעון ישעה וזיוה.
כל זה המצב המענג, המעדן והמחיה, יוכל לבא רק מהמחשבה המבוכרת,
שכבר הורגלה להתיחס אל החזיון מצד תאריו היחושיים לה שאז נעתק מאור
הנפש המאפל של הזרות הבא עם כל עצם שחוצה לה. מה שאין כן אם המחשבה
הילדותית לא תזוז ממקומה, וכל שיחה ושיגה יהיה רק עם העצם, - החזיון
שהוא מרום ונשגב, אז תתע במסילות זרות לרוחה. אמנם תתבטל לפעמים,
מגודל ועצם של החזיון, גם לפעמים תכנס בה איזה חמדה שירית רפויה, -
אבל לא תוכל להחזיק מעמד בחיים, ואם רוממות החזיון יתגבר הרבה
בשרעפיה  , תהיה מוכרחת להסב פניה ממנו. ואם לא תוכל על נקלה לעשות
זאת, מפני גודל האורה והחשיבות שכבר הסכינה בהם מעט, לרגלי ההזרחות
הראשונות שהיו עדיין בלתי נעתרות, תחל אז לבקש דרכים, איך לסקל לפניה
מסילת הבריחה, והם מתפרדים לדרכים שונים : או להסב עין לחזיון אחר
שאיננו כל כך מאיר וחודר, או למעט ע"י חנוכים ותרבויות שונות את
נטייתה העתיקה לנשגב ומרום, עד שתוכל ג"כ למצא מחשכים לעמוד שם
במעמד של הסתפקות בעצם מציאות החזיון הזר ההוא. ומזה עוד צעד לידי
הכחשה וכפירה, שכל אלה לא היו צריכים, ולא יכולים לבא ע"י הסדר של
המחשבה הברורה, העסוקה עם התארים המתיחשים לה, שאז נאגדת היא לא
עם דבר זר כי-אם עם עצם חייה.
   המחשבה הראשית של האדם בדבר האלהים היא מלבבת, באיזה מדה
בכח, גם את המח והלב היותר ריק ויותר נבער, הסדר והמשטר הזיו והחיים
שבמציאות מוכרחים להבריק בנפש את הברק של הגודל והטוהר של החיים
והעוצם, שבמקור הכל.
  המחשבה הילדותית, שהיא גם הנשאה מכל גם הנמוכה מכל, אינה יודעת
לעסוק רק בעצם, והעצם הלא לפי מושגה הוא נכר וזר לה, לא תוכל להכירו
כי-אם בדרך ארעי, וכשהיא רואה שהוא מקיף את כל חייה, את כל רגשותיה
והויתה, עד שכמעט לא נשאר לה מקום לרגשי עצמותה, שוב היא משתמטת
ממנו. ובזה מתחילים נטיות הדרכים, עם צרופי הדמיונות וערבובי האור
והחושך, ולמות של עבודה זרה ושל כפירה תוצאות.
  האידיאלים האלהיים, והחמדה הפנימית, הרוממה והעצמית אליהם, להתרומם
אליהם, לציירם בשכל וברגש, ולהגשים דוגמתם בפועל קול סדרי החיים,
הם הנם תולדותיה של המחשבה המבוכרת, שלעילויה אין קץ ותכלית, והיא
הולכת הלוך ואור, היא נותנת מקום להאדם, להרחיב דעתו, ולמצא את ערכו
הפנימי באופן היותר טוב. ובצורה היותר נשאה ;  היא הולכת ומאירה לו
תמיד באורה אחר אורה, ממגמה רוממה לרמה ממנה, ומאידיאל נשא ונשגב
ליותר נשא, עד אין קץ ואין תכלית...
  דעת אלהים שבדרכי ד', הנשאים והנצחיים, העומדים מעל לכל גבול,
לכל מסגר של זמן ושל מקום. הם שוללים את ההכרח המכוער והנשפל של
עבודה זרה, ואת החלי והבוז ואת האפיסות של הכפירה והספקנות. וכשהם
זורחים בלאום שלם בכל מילואו, בהויתו, ותולדתו, בנטיית גזעו, ותפארת
אבותיו, עד שהוא מוצא בקרבו את החשק והעז, של ההשוייה וההתאמה למרומי
האידיאלים האלהיים, עד שגם מה שהוא מרחיב את עצמותו, את מקומו,
בעמים ובעולם, בתוך תוכה של נטיה זו, תשכון השאיפה האידיאלית של כל
מה שהוא טהור וזך, של כל מה שהוא דעה ויושר, עד שהדרך הנצחית סלולה
לפניו, ללנת מחיל אל חיל, - עם כזה לא יוכל לעולם לשאול : מה מטרה
יש במציאותו ? ולא יוכל מעולם להואש מגדולתו ותפארתו, מעזו ונצחו, הוא
רואה את אורך ימיו בפניו.
  זהו כחו של ישראל !
  בכל מקום שיש יסוד אידיאלי נצחי אלהי לדרכי האורה, של דעת
אלהים הטהורה, מרוכז באיזה אומה, בשיעור קטן או גדול, רק ממנו הוא לה ;
וכל המעיב והמחשיך בנו או בעמים אחרים את האורה האלהית, את החפץ
הציורי והמעשי, לשלטון של עילוי כל עז של צדק ואור, זה הוא תולדה
של המחשבה הזרה, שלא תדע את שם ד' ודרכיו. ואם תקרא בשם אלהים,
או תפנה אל האלילים, או תחקה לפנות אל היחש העצמי של האלהות,
שהזרות והריחוק יחשיך את האור, ולא תקום ממנה תכונה לאומית נצחית
וחזקה, ללכת באור ד', - ומבלעדי השאיפה המוסרית העדינה הפנימית,
החקוקה באמת ליעקב וחסד לאברהם  , - הנם משתחוים להבל ולריק,
ומתפללים לאל לא יושיע.
   תשועת אלהים איננה קרובה כי-אם לפי אותה הרוממות המוסרית
שתטביע הקריאה בשמו באומה, באנושיות ובמציאות ...
   קוראי בשם ד', שלא ממקור ישראל, אינם יכולים אחרת, כי-אם שיעשו
את קריאת האחדות הילדותית לחטיבה תכליתית, מבלעדי דרכי האורה שהם
מוכרחים להיות נובעים מהאידיאלים האלהיים, שלא רק בנפש יחידית של
אדם נעלה הם קבועים, כי-אם בצורתו של יעקב בכללו, בצורה הלאומית של
כנסת ישראל "מידי אביר יעקב משם רועה אבן ישראל"  , והיא הולכת
ומתעלה, בין בעליתה, בין בירידתה שהיא לעולם צורך עליה.
   השנאה לישראל במקורה הפסיכולוגי נובעת מהשלילה של שאיפת החיים
הישראליים, במובן הלאומי והכללי, שזה הוא נגוד שנעשה מורגש ונפעל
בפועל גם בלא הבנה וידיעה, "אע"ג דאיהו לא חזי מזליה חזי" .
   העסק האידיאלי להרחבת דרכי ד', מצד אור החיים, ההתאמה וההשויה
הנצחית שמוצאת בקרבה האומה כולה אליהם, הוא מפנה מקום לתביעה
תמידית של דעת אלהים, ולהתעוררות גבורה לאומית למטרה הנצחית שלה,
"דוד מלך ישראל חי וקיים"  , "ויעש דוד שם   דעביד שמא קדישא דקוב"ה" .
המטרה שהיא מתאחדת עם החיים הכלליים לא תעשה את עסקה עראי, לא תשים
את היחש האלהי לאיזה מקצע מיוחד שבחקירה. "כי לא דבר ריק הוא מכם"  ,
"כי הוא חייך"  , ונחלת יעקב היא בלא מצרים .
   בעת החדשה בשורש שרשה פגשה כל המהומה האלילית, את חלק
מנחשלי עמנו, עד שמצאה מקום ע"י שפינוזה, שנתגלגלה בפשיטת ולבישת
צורה בשיטות שונות שהרעיון היסודי שלו הוא גורמם העקרי, ביחוד בסמיות
העין וההתנכרות לטבע היהדות שבקרבו, - לכל הפחות לפי הבנת רוב
העולם בו שהיא תולדה מוכרחת מסגנונו, - לצאת חוץ ממקור החיים של
האידיאלים האלהיים, שהם עז וגבורה לישראל עדי עד, לחזור לנקודת הקטנות
והילדות, והוא דוקא למה שמופלא ומכוסה, - לעצמות האלהים. ועם זה באה
התולדה לעשות את המבוקש האלהי למין מקצוע של מחקר מיוחד, שהאדם
עוסק בו מעט, הולך עמו קרי וארעי, והופך ממנו פניו. וכשהאנושיות אובדת
את דרכה הנצחי, המתעלה בראש נקודת החיים, אז היא אובדת ומוכנת לכל
שגיאה, ועולמה האידיאלי נחשך בעדה. - ההשכחה של האידיאלים האלהיים
מוכרחת היא להגביר שנאה לישראל, דוגמת השנאה של רומי האלילית ליהודה
מפני הניגוד הגדול של עצמות הצביון של החיים כולם שביניהם, וביותר
כשהיא מתעצמת באיזה צורה מדעית. יד ד' היתה על ראשי העדה האמשטרדמית
אז להוציא מהכלל את מי שחשב להשכיח את האידיאליות של הקריאה בשם
ד', ע"י הקריאה המהממת לעצמיות, שאין עמה לא עז ולא ענוה, לא קדושה
ולא שמחה, לא טהרה ולא חיים של חפץ לפעולת אמת, - בקציצת הנטיעות
האידיאליות, - שהיא באמת רק קריאה לאל נכר, אל אחר, והכשר גדול
לבסוף להתרוקנות המחשבה. שהרי אין כלל, אחר הידיעה הברורה המבוכרת,
שום ידיעה עצמית לאדם לא רק בחק האלהות כי-אם - בכל מושג. וכל
האמת הטהורה תוכל להתבסס רק על מוסד האידיאליות הטבעית להמטבע
האלהית של דרכי ד', ברוממות עוזם באהבתם היחושית, שתמצא באומה
שלמה בכל מלואיה ונצחיותה, שרק בשלום האנושיות כולה לה שלום. -
לולא המרחיקים הללו אז הלא היה איש כזה נחשב בין חכמי ישראל, ספריו
היו נחשבים כספרי חקירה אלהית נאמנים וראוים לבא בקהל, ואין לשער
את כח הנפץ שהיה צפון בהם, למעמד הרוחני והלאומי של ישראל, ובאיזה
צורה איומה היה יוצא כשהיה גם העז העברי נוסף אליו. ואין להעריך כמה
כחות היו אובדים ומביאים גם כן בהלה נוראה ומחלה ממושכת, עד שהיה
בא ההכשר הגמור של התעלות הרוח, עד כדי להכיר את האפיסה שבהם,
ביחוד בימים שלא התעלתה עדיין תורת המוסר והאידיאליות למעלתה
הפפולרית ולמדרגת חכמה מסודרת, בהכשר להכנס בכל שדרותיה של החברה
האנושית, שהיא נכונה להיות בסיס נאמן לשערי צדק של כנסת ישראל
שיפתחו בעולם, למעלה למעלה מכל שיטה אריסטוקרטית, המתגדרת רק
בהגיונים יבשים, שתו המות חקוק על מצחם .   "לא המתים יהללו יה ולא כל
יורדי דומה" .   כמה היו פועלים להזיק, אם היו נכתבים בלשון הקודש
והיו מתובלים גם כן בדברי תורה, בגילוי פנים שלא כהלכה . . . יותר ויותר
ממה שפעלו כל אלה בהיותו יושב הרחק מן המחנה בדד ונבדל. אמנם כח
נערץ כזה, אע"פ שמקורו ובסיסו הוא אלילי, לא היה אפשר כמעט להופיע
כי אם על ידי איש מזרע ישראל, שהמחשבה של האחדות האלהית הכתה
שורש כל כך חזק בנפשו, עד שרק הוא היה יכול להוליד צל חשוך נורא
כזה ע"י האור הגדול, שקבלו בדרך שבורה ומעוותת, שרק בעמל רב, ונסיון
 כביר, הננו מוכשרים להוציא גם מהרמון הזה, המעובה בקליפתו, איזה תוך
 תמציתי, הראוי להתקיים אחרי מירוקו ליבונו וצירופו .
    אחר שהוסחה הדעה האנושית באופן סיסתמתי מדעת דרכי ד', מפני
 שנסתם לפניה האור החפשי, שהוא מקור האידיאליות, - ירדה האידיאליות
 האנושית קמעא קמעא, עד שהוכרחה לפנות אל המטריליות שנטלה ממנה את
 זיו חייה, נחסר האור והנועם של ההתענגות על ד' הישרה והטהורה מלב בני
 אדם, עד שרק זיו קלוש וארעי תוכל להזריח תחת האור הנצחי העליון
 והנאהב עדי עד, וזה הזיו המועט הוא כחלום חזיון לילה, שעובר ונודד, ואח"כ
 הוכרח להתהפך למאסה של כל קושט ודת, ביחד עם השנאה האיומה לישראל,
 בין ממקורים דתיים בין ממקורים כפרניים. עכשיו הגיע הזמן שיראה ישראל
 את עזו והדרו, בין בשלילה - לעקר את האשרה של שלילת האידיאליות
 והחופש האלהי, משורש שרשה, בין בחיוב - לרומם את האידיאליות, את
 האהבה לדרכי ד' הנטועה בנפשו הלאומית פנימה, והיא הולכת ועולה פורחת
 ומתגדלת, לרגלי כל מה שמתגבר מקור ישראל, העם האחד שהאידיאה שלו
היא להחיות בקרבו את היסוד המוסרי, לא רק בצדו המעשי לבדו, כי-אם
גם בצדו האידיאלי, שהוא מטרה בפני עצמה בתור. התכנית העליונה של
החיים. והצד האידיאלי לא יושלם לעולם בעז גבורתו, עד שרק הוא יהיה
הכח המניע את הגלגל הקולטורי לכל צדדיו המרובים, כי אם  כשיהיה נובע
ממקורו האמתי מאותו המקור שכל הטוב של המציאות נובע ממנו, הטוב
האידיאלי האלהי, "ולי מה יקרו רעיך אל"    "פתחו שערים ויבא גוי צדיק
שומר אמונים"   , והוא סובל גורל נורא בחפץ פנימי לעמוד בחיים מיוחדים,
כדי שעל ידו "יתגדל ויתקדש שמיה רבא בעלמא די ברא כרעותיה" .
   במעמד הנפש פנימה יש עריגה אל העצמיוח של כל נושא חביב, שהוא
מקור להתוארים המתיחשים, אבל לא תכנס התשוקה הזאת לעולם בגבול
הכרה מסומנת. אם תרצה ביחש האלהות להתפרנס מזה, יש לה רק שני
דרכים: ההרגשית של שפיכת הנפש שהוא גם כן מקור לרגש הדתי, אי
ההשכלה הפילוסופית, האסכולית, שהשלילה היא כחה ועזה. אמנם זאת השלילה
היא הטובה והנחמדה, שכשהיא מתערבת עם הרגש הטבעי, המיוסד בעומק
הנפש מצד העריגה העצמית, לנשא ומרומם מכל רעיון ורגש, תחולל סדרים
נאים ומתוקנים בארחות החיים ותסדר דברים תיאולוגיים הגונים וישרים.
   אמנם הרגש הנשגב לבדו איננו יכול להתגלות בחיים במדה ובמשטר,
בין מצד רומו ועזו של המבוקש בין מצד שכל מושג איננו נמצא לדורשיו
כי אם מצד היחש. על כן יש בעריגה העצמית מין נטיה של חפץ שאי אפשר
להתמלא, שיוכל להחשב בכלל חולי מחליי הנפש יותר ממה שיוכל להכנס
בכלל תשוקה בריאה טבעית, "סמכוני באשישות רפדוני בתפוחים כי חולת
אהבה אני"    ואם יעזב לבדו, בלא עבודה שכלית המטפלת בו, יוכל לחולל
מחשכים רוחנים רבים מאד. והמחשבה המטפיסית, העסוקה בדרכי השלילה
הטובה, שכללה היא התעלות הכרת האלהות לפי התכונות השליליות
שבפילוסופיא הרגילה, היא אמנם הנה בעלת חשבון ודעת, אבל לא תתן
להחיים מזון מעדן ומבריא חיובי. על כן גם הדברים הנולדים מחבור שני
אלה יחד, אינם עדיין מן המובחר, ואינם ראוים לקליטה קבועה באוצר הרוח
האנושי להקבע בתור מקור חיים לעדי עד. רק חלקים מיוחדים בשדי
המחקר והרגש האלהי ימלאו אלה הקצוות הבאות במשא ומתן עם העצמיות
האלהית, אבל לא בזה יהיה נטוע עץ החיים להחיות עם רב.
   השאיפה להאידיאלים האלהיים, כשהנקודה העצמית המסתתרת בקרבה,
מעבר מזה, והמחקר השולל, המשמרה מצללי דמיוני שוא מעבר מזה, הם
מתלוים לה, אז היא פורצת דרכה "מחצבת רהב מחוללת תנין, - שמה
מעמקי ים דרך לעבור גאולים" .   השאיפה הזאת צריכה היא להתגלות באומה
שלמה המוכשרת לה, והיא נתגלתה בישראל, בטבע הנשמה הלאומית הכללית.
רק לעת התמוטטות הרוח היה צורך לאמוץ של סעד, מצד הרגש העצמי
מצד עצמו או מצד המחקר השלילי, ולפעמים משניהם יחדו, אבל לא בשני
אלה נמצא הסגולה העברית במילואה. הרגש של השאיפה העצמית לאלהות
הוא רגש כללי לכל נברא בצלם, והכח המחקרי הוא דרך השכל לכל חושב
והוגה מכל עם ולשון, "ואם יאמר לך אדם יש חכמה באדום תאמין".   אבל
התשוקה להרחיב את האידיאלים האלהיים ולחיות בהם בחיי הפרט והכלל,
לראות בתפארת עזם באומה ובעולם, בכל עזה ותקפה, עד כדי שתהא ראויה
להיות נשמה נצחית לעם שלם, וממנה לעולם כולו עדי עד, בכל צדדי החיים
ההויים והנצחיים, זאת היא נשמת התורה הפנימית, תורת אמת ותורת חיים.
דבר זה הוא מיוחד לישראל בתור אומה יחידה בעולם, שעל העטרה העליונה
הזאת כדאי לסבול - "צרור המור דודי לי    אע"פ שמיצר ומימר לי דודי
לי" .
   כשזנח ישראל טוב   , כשנאבד ממנו ערכו העצמי, ולא הכיר את יתרונו,
 עד אשר זנה אחרי אלהי נכר הארץ, נאבד ממנו ג"כ דעת ערכו. על כן כאשר
 מהתשוקה הברברית, שהיא אמצה את כל גוי אדיר מעריצי גוים של העולם
 הישן להרחיב את גבול ממלכתו התעלה : "מלכי ישראל", גם הרעים שבהם,
 "מלכי חסד" היו   , לא היה אפשר לרוח גבורה ועז חפץ מוסרי להגדיל
 את כח הלאומי המדיני, למצא מעמד הגון. ואבותינו אלה, אשר בימי עזם
 וגבורתם הפוליטית עזבו את צור ישעם והלכו אחרי ההבל ויהבלו, כיון
שנתעלם מהם ערכה הפנימי של כללות האומה "לא נתעסקו בלמידת מלחמה
ולא בכבוש ארצות"   , כי נטל מהם זיו החיים האידיאלי, המחיה את האומה
ואוזרה בגבורה, ונתעלמה מהם המטרה המוסרית הגבוהה הנמצאת בגדולתם
של ישראל בעולם. "כי לא בחרבם ירשו ארץ, וזרועם לא הושיעה למו, כי
ימינך וזרועך ואור פניך כי רציתם, אתה הוא מלכי אלהים, צוה ישועוח
יעקב, בך צרינו ננגח, בשמך נבוס קמינו"    ובכל מקום כשיש הכשר לאידיאלים
גדולים להיות מחיים ומעודדים, שוב אין אידיאלים קטנים ושפלים מאירים
שם, "ושרגא בטיהרא מאי מהני" .   על-כן רק הארת האידיאלים הצפונים,
האידיאלים האלהיים, שהמה גנוזים בנפש האומה, רק על ידם תגלה העצמה
הלאומית, ורוח ד' תפעמנו כימי עולם, על-פי אותו הסגנון שהחיים השלמים
והטובים נכונים הם לקבלו ולהכירו גם עכשיו, כי "מלכא לבושין דלביש בצפרא
לא לביש ברמשא" .   כל מהלך החיים, של תורת אלהים חיים, אשר לנו,
בין למודה בין עשייתה ושמירתה, לכל פרטי הסתעפויותיה על-פי הקבלה
והמסורת הנדבקים בנשמת האומה במהלך טבעי ההיסתורי, הוא רק דרך
אחד לגלות על ידו את המאור של השאיפה האידיאלית-האלהית, שבכלל
האומה לפרטי פרטיה וסעיפי סעיפיה, שמהם ועל ידם תתעלה ותתרומם
במקורה הכללי. וכל מה שנתן יותר מקום לזרם חיים זה הטבעי לה להתפשט
ולשטף בקרבה, כל מה שנכין לו יותר כלים, מכונות, לבושים ואפילו קישוטים,
כן יתפשטו אברי האומה וימלאו רוח חיים, וכח פועל, שכל העולם כולו כדאי
הוא לו. אותם שסברו להסביר את כל המושג האלהי בישראל בתמצית של
רגש דת רגיל, לא מצאו חפץ בקיום המעשי של תורה ומצותיה בפועל, ומשורש
זה יצאה אח"כ שנאה כבושה ובוז נמרץ להחפץ הלאומי הישראלי, למרות הכבוד
הגדול והאלהי שלא יכלה גם המשטמה ההיא למנע מן התורה.
   הדמיון הכוזב, שאפשר לקבל תמציתה של תורה בתור רגש דת שאין
לו יחס לעצם סגולתה של האומה, בחייה היותר שלמים החברותיים והמדיניים,
גרם ליקוי גדול לחלק רשום מאד של המין האנושי. רק אז יכול להתרפאות
ממנו, כשיפלוט את מה שבלע מרגשי הדת המופשטים, שקרעם בחזקת היד
מעץ החיים הכללי של תורת ישראל, המשולב דוקא עם נשמתו הלאומית,
וממילא יוכל אח"כ לשוב לקבלם בצירוף כל האורה המקורית, שהיא מוכרחת
להיות נשאבת דוקא מטבע האומה המתגלה באור תורתה, ושם השם, הנקרא
על שם האצילות ,  מאידיאלים הנשגבים ונחמדים מעולם עד העולם, יקרא
דוקא אלהי ישראל. אז תהיה השפעה קולטורית אמתית לישראל בעולם, שעם
חשוב משפיע לא רק בפרט נפרד ממנו, כי-אם בכל עצמיותו. כל זמן שאין
החפץ העז והטהור של האידיאלים האלהיים, והוצאתם אל הפועל במהלך
היסטורי חי, קים ומתמיד, מתגלה באומה. השכינה היא בגלות, וכח החיים,
המתגלה על פני הככר של עבודת ד', הוא כח חלש ורפה, הנערך ככח החיים
של רקב עצמות    גבור ענקי, מול כח חיים שלו החי ופועל. אין הכח יכול אז
לחולל לא יראת הכבוד, נשא ומרומם בהכרה עצמית פנימית, ולא אהבה חיה עזה
ומלבבת , המתגברת כפרץ מים רבים, וכרשפי אש שלהבת יה .   הציור של
הכבוד האלהי נעשה נפגם ולקוי, לא לבד ביחש ההמון, שלא ירומם אותו
רוחו יותר גם אחרי הודעו שבכלל ראוי ליחש לאלהים כל שלמות וכל טוב,
כ"א ליחש לכה"פ אליו, במקום חובת כבוד אידיאלית המרומם את כל רעיון
ורגש, אהבת כבוד נפרזה עד אין חקר, מאין פנות שבזה הוא מיחש להשלמות
העליונה את הפחותה שבמדות, שהיא אינה ראויה גם לשלם שבבני אדם.
מהקליפה העבה הזאת יונקות הן הדתות המתפרנסות ע"י הלח שבשפל
מצבה של תורת אמת, ועל ידה קבלו את הצורה הטפוסית של ניגוד היהדות
והאומה בעצם. וכשיפוח היום ונסו אלה הצללים    העבים, אז ממילא ימצאו
את עצמן, שהנן נובעות לא רק ממקור התורה, בהיותה נתקת מחיי האומה
הנפלאה, שהיא הנושא העקרי שלה, כי אם ממקור הנשמה של העם הגדול
המתגלה בתוכה לעד, ואז יסור הניגוד משרשו, "והסירותי דמיו מפיו
ושיקוציו מבין שיניו, ונשאר גם הוא לאלהינו, והיה כאלוף ביהודה ועקרון
כיבוסי"   , "ועתידין תיאטיראות וקרקסאהת שבאדום, שילמדו בהם שרי
יהודה תורה ברבים" .   ולא בהמון בלבד, כי-אם גם אצל בני הדעה, שהם
מתמימים את ציורם במה שהם משערים את הטוב היוצא מהבעת הכבוד
לאלהים בהנהגה האנושית, הנה תהיה להם רק הכנה לציור רפה המתישב
בקרבם בדוחק, ולא לרגש חי המפרנס את כל כחות החיים, וקל-וחומר שלא
יוכל להתעודד לרגש מחיה כחות לאומיים. אמנם הכבוד האידיאלי, כבוד
החפצים האלהיים, שהתחלתם נמצא בצד הטוב שבנו בעצמנו בפרט, ובמקור
הטוב של אומתנו בכללה, ועזם ותקפם נצחם ותפארתם עדי עד, באופן שנהיה
מתפרנסים מהם פרנסה לאומית כללית וקבועה לדורות עולמים, דבר זה
נמצא באור ד', אלהי אבותינו אלהי אברהם אלהי יצחק ואלהי יעקב, שקראו
בשמו, והודיעו דרכיו בעולם, שנאצו את אלהי הנכר, ונהרו אל ד' ואל טובו,
"ד' יראה אשר יאמר היום בהר ד' יראה"   , שעל-ידי מחזה שדי יגלה
לנאמני ביתו, לדעת דרכיו, המקירים   ברכה טובה וחיים, לנצח נצחים,
"אהיה אשר אהיה" .   אלה המושגים הם מחיים את הנשמה הפרטית והכללית.
ותחת אשר בימים הרחוקים מקץ גאולתנו, שרחוק היה האור האלהי האידיאלי
להגלות על כלל עמנו, היה ההכרח נותן שיהיה המון עמנו נזקק למצותיה
של תורה רק מצד האורה המועטת של הנקודה העצמית של יחש האלהות,
המתנוצצת בנפש האדם רק ברגש, וממלאת אותו ג"כ מגור ופחד כזה, שאם
לא ימצא די אונים במה להמתיקה ולהאירה, תחשיך לו לפעמים ג"כ את עולמו,
[ומכל-מקום הסגולה הצפונה של החשק   האידיאלי הנסתר, שהיה מתגלה
ביחידי הדור, היה מחמם ומאיר ג"כ את הנקודה שירדה ממרום עוזה להתלבש
בלבושין דחול "עמו אנכי בצרה"]   , תחת זה עכשיו בעקבא דמשיחא, לעת
ההתגלות של האפשרות להאידיאלים הנשאים הכלליים להגלות, אז הנטיה
שאפשר לה להפגע בחשכת קדרות ומאפל, ש"רגליה יורדות מות"   , היא
מסתלקת מן הנפש הכללית, והדור הצעיר מתרוקן מהשפעתה, ואך בפרק
קטן הננו רואים בו ריקניות ושובבות. זהו מעמד התסיסה של המזיקין שנבראים
בין השמשות  , ו"רביתיה דינוקא גדל פורתא תבורי מאני"   אבל מיד
שנודיעהו בשפה ברורה את אוצרו הטוב, אז עד מהרה ישוב לאיתנה של
תורה, אבל במגמה יותר רוממה. הוא לא יעבוד את הרב על מנת לקבל
פרס   , הוא יעשה את הכל מאהבה מגדולה ושמחה, "והביאך ד' אלהיך
אל הארץ אשר ירשו אבותיך וירשתה, והיטבך והרבך מאבותיך, ומל ד'
אלהיך את לבבך ואת לבב זרעך, לאהבה את ד' אלהיך בכל לבבך ובכל
נפשך למען חייך"   , "ביום ההוא יהיה ד' צבאות לעטרת צבי ולצפירת
תפארה לשאר עמו ולרוח משפט ליושב על המשפט ולגבורה משיבי מלחמה
שערה" .
  "והיה ביום ההוא יתקע בשופר גדול ובאו האבדים בארץ אשור והנדחים
בארץ מצרים והשתחוו לד' בהר הקדש בירושלם"   , "וד' עליהם יראה ויצא
כברק חצו וד' אלהים בשופר יתקע והלך בסערת תימן" .
  להקל מעל בנינו איך למצא בגלוי את האידיאלים הרמים בכל מהלך
החיים, של קיום התורה ומצותיה לבל יהיה להם "דבר ד' צו לצו צו לצו קו לקו
קו לקו זעיר שם זעיר שם"  , כי-אם מצוה כוללת חיה קימה ונאמנה, המביאה
אור חיים וזיו כבוד לכל אחד מבנינו בפרט, ולכלל עמנו בכלל, למען תהיה
האמונה אמונת חוסן חכמת ודעת   , והיראה יראת הוד והדר, של אלהי ישראל
אלוה נורא הוד, המתאמת עם גדלות החיים ואור השמחה הנתבעת בטבע מכל
אדם אשר ישרה נפשו בו, ומכל עם איתן וחפץ בחיים, "ובני ציון גילו
ושמחו בד' אלהיכם" .
  זאת היא העבודה היותר קדושה של עבודת התורה בדורותינו אלה.
והמצויינים שבבני תורה, בפרט אותם שמוצאים בנפשם כשרון ונטיה פנימית
ללמודים מוסריים ופיוטיים, ולמחשבות רוממות בחכמות הגבוהות, החפץ
הנערץ הזה אסור לכובשו ולבטלו, כי-אם להרחיבו ולהגדילו ולקבע עליו
שיעורים רחבים והגונים בדעת חכמה וכשרון מדי יום ביומו. הם הנם ביותר
מחויבים ליחד לאלה הלימודים את רוב כשרונם, מבלי להביט כלל אם
על ידי יחודם זה יהיו צריכים לקבע להם בעסק התורה המעשית סדרים נוחים,
קצרים וישרים, לדעת הלכה ברורה וסברה ישרה, ולברר כל דבר בעתו
בישוב ובמתינות ובשינון של בקיאות מחוורת בהלכות הפסוקות, וביסודי
הסוגיות והשיטות, שהחריפות האמיתית מתילדת מזה ממילא לעת הדרוש. בלא
טורח רב של אריכות פלפול, שרובו נועד רק לאותם שאין להם במה למלאות
את צמאון הנפש להרחבתה של תורה ועז החופש השכלי בדרישתה מבלעדו ;
אע"פ שמיעוטו הוא לעולם נאה והגון, טוב ויפה אפילו להיותר עסוקים במהלכים
רוחניים עליונים, אבל העסק היסודי של הנפשות העדינות צריך להיות "לפקח
עינים עורות, להוציא ממסגר אסיר מבית כלא יושבי חושך" .
  "על הר גבוה עלי לך מבשרת ציון, הרימי בכח קולך מבשרת ירושלים,
הרימי אל תיראי, אמרי לערי יהודה הנה אלהיכם" .   "והיה ביום ההוא נאם
ד' תקראי אישי ולא תקראי לי עוד בעלי, והסירותי את שמות הבעלים מפיה
ולא יזכרו עוד בשמם, וכרתי להם ברית ביום ההוא עם חית השדה ועם
עוף השמים ורמש האדמה, וקשת וחרב ומלחמה אשבור מן הארץ והשכבתים
לבטח, וארשתיך לי לעולם, וארשתיך לי בצדק ובמשפט בחסד וברחמים,
וארשתיך לי באמונה וידעת את ד'. והיה ביום ההוא אענה, נאם ד', אענה
את השמים והם יענו את הארץ, והארץ תענה את הדגן ואת התירוש ואת
היצהר והם יענו את יזרעאל. וזרעתיה לי בארץ, ורחמתי את לא רוחמה,
ואמרתי ללא עמי, עמי אתה והוא יאמר אלהי" .  במהרה בימינו.
              ע ב ו ד ת א ל ה י ם
נמו כל הציורים הגשמיים המוגבלים, וכלי התארים ילדי ההתפעלות, שאף-
על-פי שנתיחשו כלם בתורה, בנביאים בכתובים, ובדברי חכמים, לאלהים,
בכל זה לא שינו ולא פגמו את גדולת הציור הפנימי, המתאים עם קדושת
האלהות, לפי המסורת והקבלה היותר צפונה וההגיון הפילוסופי היותר זך,
טהור ונעלה. דוקא השפה הפשוטה והנמוכה יחד עם ההגיון המתנשא האצור בה
בכללה ובפרטיה, הם המה יחד בנו את כל אותם הפלטרין של מעלה ושל
מטה, לאצור בקרבם את ההשכלה האלהית ברום גובה השתרגות ענפיה ועומק
תחתית הסתעפות שרשיה, להיות מכון לדרישת האמת והצדק המוחלט גם
יחד, בחיי האיש, המשפחה, הלאם האדם והמציאות. כן הוא גם כן המושג הכללי
של עבודת האלהים, שהוא הולך יחד עם הציורים החיצונים של השפה
הנמוכה, ועולה ומתעלה עד רום ההגיון והמחשבה היותר אדירה וטהורה.
   וכשם שההגשמה הנמוכה היא ההיפוך הגמור מהיהדות, ועם זה דברה
תורה בלשון כל-כך חפשי, באין שום מעצור והגבלה, בכל התארים שלה,
והם המה דוקא הובילו אותנו, בצרוף השכל והחכמה, ששניהם יחד הם
לעד "נר אלהים בארץ"  , אל מרומי טהרת המושגים, שיחידי הסגולה שבקרבנו
בכל דור ודור הנם על-זה עדים חיים וקיימים. כן המושג הכללי, שלפי קריאת
השם המורגל הוא אוצר בקרבו את כל המובן של "הדת", הוא מושג "עבודת
אלהים", הוא כמוהם "סולם מוצב ארצה וראשו מגיע השמימה ומלאכי אלהים
עולים ויורדים בו" .  ולפי רוב ההכשר, העלוי וההתפתחות, של כשרון השכל
והצדק האנושי, כך הולך המובן הכללי הזה, הולך ומתעלה. ואם יזדמן איזה
דור או דורות שכל מושגיהם הכלליים נתעלו והתפתחו, ועל אותה החלקה
של המושגים האלהיים לא שלחו המפתחים והעובדים יד, אז נשאר אותו הדור
במצב שפל ואומלל, והבקיעים הדתיים מתרבים בו, פרץ על פני פרץ. ואין
לו רפואה כי אם בעבודה שכלית מרובה בעומק הצד הפנימי שבתורה, מצד
הזיקוק של חכמת אלהים שהיא אור העולם שבתוכה, עד שההתמדה הגדולה
של העובדים החלוצים תשלים את המהלך הנחשל, אשר פגרו איזה דורות
בהתרשלותם, עד שיתרוממו המושגים האלהיים, לעומת אותו הגובה של
ההתפתחות השכלית והמדותית של התרבות הכללית, שעלה עליו הדור
בכללותו. ובזה תהפך הקללה לברכה, כי הריחוק של המושגים הבא מצד
ההתפתחות הכללית בעולם יפנה דרך לבנינים שכליים רחבי ידים, שאף-על-פי
שכבר היו גלוים לגדולי הרוח שבדורות עולמים, שהרי הרוח הכללי של השכלת
היחידים הקדמונים עומד לנס לעד, למרות כל ההתגליות הפרטיות שנתחדשו
"אלה הדברים עשיתים, כבר עשיתים לר' עקיבא וחבריו"   מכל מקום ההכרה
לבאר ולהשפיל את הדברים הנעלים, עד אותה המדה של הענינים הרגילים, אותו
ההכרח עצמו עושה אותם לקנין הכלל כלו, ועל-ידי-זה מתרומם העם בכללותו,
למדרגה עליונה ונשאה. על-כן מאותו העז של "ימים רבים לישראל ללא
אלהי אמת"   יצא מתוק - של "כל בניך למודי ד' ורב שלום בניך" .
  על-כן אין לשער כמה גדולה היא החובה עכשו על גדולי תלמידי-חכמים,
וכל מי שיש לו כשרון ונטיה לדברים רוחנים ונשגבים, לקבע עיקר הלמוד
והעיון במרומי החכמה האלהית, שהיא כוללת האגדה בכללה, כאשר צוחו על זה
מעולם אנשי הסגולה שבכל הדורות, מבעלי העיון בקבלה, חסידות, פילוסופיה,
מחקר, מוסר, לצדדיהם השונים והמסתעפים. כל הניגודים שנפגשו במחנות
הללו, ומכולם על המתיחדים בדברים מעשיים לבד, לא באו כי-אם מאותה
הנטיה הקיצונית שנולדה בכל מפלגה לחשוב שהעולם איננו צריך לקיומו
כי אם לה לבדה. ורק יחידי יחידים הסתגלו יפה אל ההשקפה הרחבה
והאמיתית, שלא די שהעולם כולו אי אפשר לו לעמוד כי אם על ידי ההתרחבוח
הגדולה של כל סעיפי הדעה וההרגשה, אלא שגם חלק אחד אי-אפשר שיהיה
מובן כל צרכו כי-אם על-ידי שיתוף כל הצדדים השונים והנראים רחוקים
ממנו, ורק בזה יוכן כסא לממלכת הדעות, "גדולה דעה שנתנה בין שתי
אותיות" .
  "משען לחם אלו הלכות, ומשען מים אלו אגדות" .  העם צמא הוא מאד
למים. יסודות ההלכות הנם ג"כ אגדות. האגדה הגדולה והאדירה, היא כוללת
רזי תורה וכל מחקר נשגב וקדוש, שרק מי שמשים בה למוד של קביעות,
מדי יום ביומו, יזכה לבא שעריה, ויבא גם עד אותה המדה להיות דולה
ומשקה לאחרים  , לכל דור ודור כפי צרכיו. כח החיים והתחלפות החומרים
לדרכי הגדול והצמיחה, להעמיד הגופים והכחות התלויים בהם על מכונם,
בא תמיד רק ממצב הלח, ועל-ידי מצב הלח ; המצב היבש הוא האוצר בקרבו
את החומר המוכן למעשה, אבל רק המצב הלח יגיעהו לתעודתו, על ידי
הפעולות החימיות והשפעת החיים. האגדה המאגדת את הפעולות, ההרגשים
והמושכלות, את הפרט והכלל, היא תחלק שלל  , היא 'תתן לכל חלק מחלקי האומה
לכל דור ודור את מחסוריו מאוצר הכלל - אוצר החיים, ששם הוא חביון עז
ההלכה וההגדה גם יחד. "הדעה הבהירה והרגש הבריא והער" ביחש לדעת
האלהים, הם יכולים להחיות גם עצמות יבשות.
   ימים רבים נעזבה האגדה, בצדה העליון, מהמון העם - מאפס יכולת
לזה, ומרבים מגדולי כשרון - מסבות של הסכמות של חולשה, שלא יכלו
לעקרן כל גדולי הדורות שנלחמו כנגדם. עד שבא עכשו הכח היותר נמרץ
הוא ההכרח, שהוא מפתח את כל האזיקים, רק הוא יעורר את הרוח, רק הוא
יאזר גבורה בלבבות נחשלים "ולבב נמהרים יבין לדעת ולשון עלגים תמהר
לדבר צחות" .   הרעב גדול בארץ, "לא רעב ללחם, ולא צמא למים, כי אם
לשמע את דברי ד', ונעו מים עד ים ומצפון ועד מזרח ישוטטו לבקש
את דבר ד' ולא ימצאו. ביום ההוא תתעלפנה הבתולות היפות והבחורים
בצמא" .   העילוף איננו בא מצד הרעב ; ההרגשה באה שאמנם רעב יש,
אמנם חסר מזון מבריא ומעודד מורגש בדברים היבשים שהם עיקר הבנין
המוחשי, התלמוד המעשי והקיום, בצירוף אותו הרגש הטוב והנעים של כניעת
הלב, של תמימות הרוח ושחות הנפש, שהוא מעטר את האדם כשימצא בו
כפי אותה המדה הנדרשת לו לעומת שארי רגשותיו ותכונותיו, "כקב חומטין
בכור של חיטים שבעליה" .   אבל "לא ימצאו", כי אין המקור של הרעב
עומד ברעב עצמו כי-אם בצמאון בני ובנות הדור הצעיר, הם מעולפי צמא, -
משען מים חסר להם, להחיות את הרגש והדעה, שהתעורר בקרבם לתחיה,
ממקור החיים, ודבר זה אי אפשר שיתמלא כי אם על ידי פתיחת מעין האגדה
בהרחבה גדולה, ודוקא על-ידי תלמידי-הכמים גדולים וקדושים, שקנו את
התורה, היראה והדבקות האלהית, בלח עצמותם, ובדם-התמצית של לבבם.
דוקא הם ראוים הם להורות ולהודיע, שאיז הלמוד של מה ששיך למחשבה
ורגש דבר עראי וטפל, גם לא דבר של רשות או איסור, וקל-וחומר שאיננו
דבר של אבוד זמן ומעין בטלה, כי-אם עיקר יסוד החיים, עיקר מעין הישועה.
השאלות הרוחניות הגדולות, שהיו נפתרות רק לגדולים ומצוינים, מחויבות הן
להפתר עכשו, בהדרגות שונות, לכלל העם. ולהוריד דברים נשאים ונשגבים
ממרום עזם, עד עמק הדיוטא הרגילה ההמונית, - צריך לזה עושר רוח גדול
 ואדיר, ועסקנות קבועה ומורגלת, שרק אז תתרחב הדעה, ותתברר השפה, עד
 כדי להביע הדברים היותר עמוקים בסגנון קל ופופולרי להשיב נפשות צמאות.
    המושג של "עבודת אלהים" באופנו הנמוך, הוא מתאים עם כללות מושג
 האלהות, כשהוא עומד במעלתו השפלה אצל האדם - עבודת עבד, והוא מתגדל
 והולך באותה המדה שהציור הפנימי של דעת האלהים יגדל. ואם יהיה אדם
 במעלה כזאת שכחותיו המוסריים והמדעיים הנם מפותחים בו כראוי לפי
 ערכו ודורו, ודעת האלהים שבקרבו עומדת על מצב נמוך, אז מוכרח הדבר
 שימצא בקרבו נגוד עצום לכל המושג של עבודת האלהים. ואין שום תרופה
 לזה, כי-אם לרומם שם ד' בקרבו ברוממות פנימית, דהיינו ברגש נעלה ובידיעה
 מקפת, העולה על, ולפחות מתאימה עם שאר ציורי הגודל והשיגוב שבנפשו,
 ברכה בתורה תחילה   , "כי שם ד' אקרא הבו גודל לאלהינו" .
    אמנם כל זמן שהמושג של עבודת אלהים עומד בתור עבודה מתיחסת
לעצם, ערום ומגולה מהכרות אידיאליות בפנימיות עצמות של מושג העבודה
עצמו, אף-על-פי שיגדל הציור המדעי האלהי בצורה מיטפיסית ספיריטואלית,
על ידי כל מיני גדולה פילוסופית ועיונית שבעולם, עוד לא יצא הדבר מכלל
ההשקפה הילדותית הנפגשת תמיד רק עם העצמים. אבל ההכרה המבוכרת
שהיא מיוחדת לישראל, "בני בכורי ישראל"    "כענבים במדבר מצאתי ישראל
כבכורה בתאנה בראשיתה"   , והיא העיבוד של האידיאלים האלהיים, לעבדם,
לשכללם, להשתדל לשגבם, להאדירם בעם, באדם, ובעולם. וזה הוא עמק
הדעה של "עם חכם ונבון    - אשר לו חוקים ומשפטים צדיקים ככל התורה
הזאת"   , המלאה אידיאלים נשאים ועצות אלהיות אדירות ונאמנות איך
להוציאם מן הכח אל הפועל לדור דורים. והדבר מפורסם וידוע שאפילו השמות
האלהיות אינם מסמנים, על פי עומקה של תורה, את עצם האלהות, כי-אם
את האידיאלים האלהיים, את דרכי ד', את חפציו, האצילות, הספירות, המדות,
השבילים, הנתיבות, השערים והפרצופים, שמקצת תכנם האידיאלי חקוק
וקבוע הוא גם כן בנפש האדם, אשר עשהו האלהים ישר    והחפץ היותר אדיר
הצפון במעמקי נפשו הוא להוציא את האור הצפון ההוא תמיד מן הכח אל
הפועל, לקרבם תמיד יותר ויותר לאותה השלמות הבלתי מוגבלת של
האידיאלים האלהיים בצורות החיים עצמם, של האיש, ושל הקיבוץ הכללי, של
המעשה, ושל החפץ והרעיון ; זאת היא עבודת ד' הנאורה, עבודת בנים
החשים בקרבם יחש פנימי אל אביהם מחוללם מקור הטוב החיים והאורה,
   המושג האידיאלי הזה הוא תמיד מרחיב את הנפש ומרוממה, תחת אשר
המושג של עבודת עבד, המתיחש לעבודה לעצם, בקציצת הנטיעות האידיאליות,
הוא יכול להשתפל למושג אלילי, כשם שמושגי ההגשמה והתארים המוגבלים
והמשתנים הם עלולים לזה, הוא מקצר את הנפש ומשפילה. אמנם כשם
שהמושג העצמי, - מבלעדי המילוי האידיאלי באלהות, - אף על פי
שהוא המושג היותר שפל, מפני שהוא מתילד מהסקירה הילדותית, בתקופה
שאין האדם עדיין מבחין בין עצם לתואר, שעל-כן כל משאו ומתנו מתדמים
לו שהם עומדים רק בחוג של דברים עצמיים, מכל-מקום הוא ג"כ המושג
היותר עליון. דוקא אחר שהאדם קונה לו הכרתו השלמה, שכל מצוי שבעולם
מושג הוא לו רק מצד תאריו ויחושם אליו, הוא מוצא בקרבו עז כזה שהיחש
האלהי אליו הוא יותר עמוק, יותר נשא ויותר חי מכל יחש, עד שתבלט לפניו
האמת הגמורה של הענוה העליונה, העומדת גם למעלה מהחכמה, "מה שעשתה
חכמה עטרה לראשה עשתה ענוה עקב לסוליתה" .   רק אז יתברר, שמציאותו
העצמית של האדם עצמו תחשב אצלו בתור יחש תארי, ויחש האלהות אליו -
עצם החיים ואמיתת המציאות, "לשארית נחלתו למי שמשים עצמו כשירים" .
אבל הדבר הנשגב הזה לא יצא מכלל רגש פנימי כהה מצד המרגיש, ולא יכול
לבא לידי מחשבה מפורטת, ולא יכול לחולל רגשות, כבירים ומעשים מסודרים
וגדולים. על-כן כל אותם אוצרות העיון וגדולת השכל המעשי והעיוני, שהם
מקירים    מהרגש הפנימי, הנם מיושבים ומבונים רק על הככר האידיאלי,
הבא מצד היחש התארי, שהוא יליד הדעה האנושית המבוכרת, שרק היא
יכולה להיות גם מעשית ואידיאלית באמת, לאחר שנתבררה על העסק הכללי
של חזיון המציאות בכללו ויחוסו אליה. והרגש הפנימי הפונה אל עומת
והעצם, היא הנקודה הנותנת חיים לכל היחש האידיאלי, באשר כל האידיאלים
כולם הם נובעים ממקור חיי החיים, מצד אותה ההכרה הנצחית, המתרוממת
מעל כל רם, ומשתפלת מכל שפל. כן הוא בתאור עבודת אלהים, שרק בעומק
הרגש גנוזה היא המחשבה הראשית על דבר העצם, שהיא הניה היותר
ילדותית גם היותר נשאה ; אבל המרחב של הדעה והדבור הוא תמיד מכוון
לעומת האידיאלים האלהיים, שממילא מובן שהם נובעים ממקור אידיאל
האדיאלים, חיי החיים, חפץ החפצים, רצון הרצונות או רעוא דרעוין עד אין-סוף
למשגב ורוממות, ההולך ואור באורך העתיד. על כן מונח הדבר בטבע האדם, שאם
יאמר אדם לדבר על דבר עצם האלהים, בלא חזיון האידיאלים האלהיים שעל ידם
מדמים צורה ליוצרה על ידי גדולת כחם של נביאים  , או לפנות במחשבתו
 ועבודתו לזה לבד, יאחזהו איזה רגש חשוך ועצוב אשר לא ידע שחרו, ולא
יוכל להחזיק מעמד כזה בחייו התמידיים. ואם ימצא בקרבו איזה תביעה
פנימית לזה, מאיזה צד שיהיה, אז יהיה מוכרח רק להקציע לזה בחייו זמנים
וגבולים מצומצמים. ואם יגיע הדבר עד מרחב חיים חברותיים ולאומיים,
 תהיה ההתנגשות גדולה ואדירה בין הגבולים העולמיים והאלהיים. אבל לא
כן הוא כשהאדם רוצה לדבר על-דבר האלהות, על-דבר האידיאלים האלהיים,
שזהו מושג האלהות בצד מקביל, נגד מושג האלהים שאנו חפצים עכשו לסמן
 פרטיים, מראשית הויתה עד כל נפילותיה ושיבתה לתחיה באחרית הימים, ברום
 מעלה ואורה נפלאה. אומה כזאת, שהיא עם זה מוכנת מצד גזעה ותולדתה,
שבכח יהיו בה חקוקים האידיאלים האלהיים שבאוצרה הפנימי הגנוז בלב,
 והיה חפצה היותר אדיר לראות ולפעול בשלטון הצדק המוחלט, ואור הדעה
המוחלטת. אומה כזאת, שאם תמלא את כל מחסוריה החמריים, וכל משאליה
הנפשיים היותר אסתתיים, לא תמצא עדין את עצמה שהיא שבעה ומלאה מנוחה,
כי אם כשתחוש ותדע שמתמלאים המה החפצים שלה האידיאליים, שאיפת הצדק
המלא והאורה של הדעה היותר רוממה, מבוררת ומזוקקת, ושתהיה האורה
הזאת דוקא מחוברת אל צדק העולמים. זאת היא התכונה הישראלית האדירה
והפנימית, שהיא גנוזה בכללות האומה, ושממנה לא יוכל לזוז אפילו הפושע
שבישראל, כי אין ביד אדם להחליף את טבע נפשו המקורית. ובמדה זו, של
שאיפת הצדק הפנימי בכל עז וחשק, יאמר באמת "דאע"ג דאינון משחיתים
איקרו בני שנאמר בנים משחיתים, ואע"ג דלית בהו הימנותא איקרו בני
שנאמר בנים לא אמון בם" .   אין העצם מתחלף להיות אחר, רק מקרים
זרים מציגים את אורח המוסר במושגים כאלה, שרק נפש נדיבה מפותחת
תוכל לחדור לאורם ולהתמלא על ידם תיקון מוסרי ואמונה מאירה ; אבל אם
הטבע הפנימי של נטיית הטוב עוד לא פותח ועובד, אז תצא מזה פעולה הפכית,
שידון על התיקון    והאמונה מאותו המבט של הקליפה החצונה שלהם, ועז האור
הפנימי לא יוכל לחדור, ויהפכו בעלי האוצר הטוב, אבל רק בכח ולא בפועל,
לבנים משחיתים וללא-אמון-בם. אבל מיד שקרני האור יגדלו כל-כך, עד
שיחדרו מבעד לקליפת המושג החצונה, שהיתה מוזרה כל-כך, והאור הפנימי
הגנוז יגלה ויראה, אז יגלה גם כן הטבע הפנימי הישראלי הגנוז, אפילו באותם
שנעשו בנים משחיתים ובנים לא אמון בם, ויצא כנחל שוטף "ויעה ברד מחסה
כזב וסתר מים ישטפו" .
  מניעת ההכשר לרומם את רוח כלל האומה עד אותה המדה הראויה לה,
שהיא ההשקפה הטהורה וההרגשה הברורה על פני האידיאלים האלהיים הגנוזים
באוצרה, - שהיא מקור אורה, טהרה וגבורה שאין לה קץ, ושרק ע"י כחה
זה זכתה להעמיד מבניה נביאי אמת וצדק ושרי קודש, שאפילו רק זיקים
אחדים, שכאורות מאופל יצאו מבעד הערפל, הועילו להפיץ ענני עופרת רבים,
מעל האופק האנושי, - גרם אמנם שירד ישראל ממעלתו, ירידה לשעה, "בשצף
קצף הסתרתי פני רגע ממך" .   ההשחתה של עבודה זרה, שלא מצא די אומץ
להחלץ ממנה נגד זרם הזמן של כל העולם הישן, הקשיחה את לבו מעל
רוממות האידיאלים האלהיים המאירים בקרבו, ויטוהו אל המושג הקודר של
התיחשות העבודה לעצם נשגב מצד עצמו, בציור ילדותי, המשולל מכל אידיאל
נשגב, שממנו תוצאות לעבודה-זרה. כי רק על ידי האידיאלים האלהיים אנו
באים בבטחה להאחדות המאירה, הם רק הם מובילים אותנו לחוף בטוח
להכרה פנימית: שאי-אפשר כלל שבחוג המתנשא יהיה דבר יוצא ונעדר
מהאחדות. שכן אפילו כל האידיאלים היותר נשאים, שאנחנו מוצאים בנפשנו
פנימה, כל-זמן שהם עולים ומתבכרים, הם באים למקור אחד, למגמה אחת
עשירה ואדירה, כוללת כל, וברוכה בכל, - לאור החיים היותר מאירים
ויותר שלמים, ורק החיים האידיאליים, כל מה שהם עולים הם יותר מתבכרים
ויותר מתאחדים. והעמידה על מצב אידיאלי נמוך, וקל-וחומר העדר האידיאליות
לגמרי היא ההשחתה הגמורה הסותמת את חלונות האורה של העולם לזמנים
ולתקופות, אף על פי שאינה יכולה לאבדה ולהעדירה לעולמים, "למה נקרא
שמם אלהים אחרים, שהם מאחרים הטובה מלבא לעולם" .
  רק הרוממות של האידיאלים, והפיתוח של הכח הנסתר של האצילות
שבנשמת האומה, היא תרומם את הרגש הפנימי המאיר אל מול העריגה להעצמות
האלהית, שתהיה הולכת הלוך ואור, ע"י שפעת זרם של חיים שהיא נותנת
תמיד בתוך האידיאלים האלהיים, המפכים והולכים ברוממות ומעלה, בקדושה
ובטהרה, בגבורה ועז.
   הרגש המלא והחפץ המעוטר בהכרה עליונה ועדינה, המתאמת עם טבע
 הנשמה הלאומית של ישראל, המה יחדיו מולידים חם של קנאה טהורה, של
          גבורה חמה וצוהלת, המדרכת עז ומאזרת חיל.
   הידיעה האידיאלית המיוחדת לישראל, כשנחסרה מפני שקיעת אור האומה,
השאירה את הרגש של העריגה אל העצמות האלהית שומם ונעזב. ובתוך אותה
האפלה האיומה היתה יכולה לצאת, בסוף ימי בית שני, מערכה של אחדות
רפודה אלילות, שארס משטמה לישראל טמיר בה, ובגרמתה היתה מוכשרת
הכפירה השפינוזית, בימים היותר מאוחרים, לצאת בצורתה החשכה, להיות
סבה ראשית לכמה שיטות תיאוריות צוררות לישראל, לפי אותה הצורה השפלה
שרוב העולם היה עלול להבינה ולהיות מושפע ממנה, מאין יכולת להביט על
רוממות החיים המפכים ממקור ישראל, ההולכים ומאירים את כל אפסי
ארץ, שהנם נמשכים רק מההתרחבות של האידיאלים האלהיים, ההולכים
ומתרחבים במשטר האנושי וסדרי המציאות בכללו. רק טמטום הלב והתבטלות
האישיית על ידי כהות החיים של ימי הבינים, שרשומם ניכר גם בזמן החדש,
למי שמכשיר עצמו להנגע במחלת החושך ההיא, רק הוא גרם שרגש החופש
נדם כל-כך, ביחוד ע"י ההשפעה האפיפיורית, עד שהפילוסופיה, דוקא הרציונלית,
שצריכה להקר מן החיים עצמם, אבדה את עז חייה ורעם גבורתה, ולא יכלה לשא
בעז ידיה, לדרש את דרישת הרוח הבריאה, שכל זרם החיים האנושיים אומרו
פה אחד, לאמר : איככה יוכל זה האדם לכחש במציאות החופש הכללי האלהי
בשעה שהחופש הפנימי והחצוני הוא המובחר שבאידיאליו ומשאת נפשו "חרות
על הלוחות אל תקרי חרות אלא חרות" ?    רק מצד השפעה של עם נבל   ,
אנושיות שקועה בבערות והזיה שלקחה את האחדות האלהית ועבודתו במובן
שטחי מכתבי הקדש, והעשהו למפלצת של אלילות, רק היא יכולה לגרום
להוליד, ולקבל אח"כ למוד בן-שאול כזה, שעיקר החיים וזיו הודו ותקותו חסר
ממנו וקור וחושך יאפפוהו. ודוקא בשעה שהאנושיות לכל הפחות חושבת
שההתפתחות האיטית, מעומק תהום של תהו ובהו, עד רוממות מעלת עליוניות
היצירה היותר עליונה ורוממה, היא שלשלת ארוכה מאד מאד במציאות, דוקא
אז בוקע ויוצא האור היותר בהיר של תביעות אידיאליות, המקיפות לא רק
את ההוה כי אם גם את העתיד היותר מרומם ויותר נאור. וכיון שהמגמות
הגדולות, הבאות מתוך הסקירה של ההתרוממות משפלות העבר, המאשרות
תקופות גדולות אל העתיד הגדול, זוכות להעשות יסוד החיים, אז רק למשוגע
יוכל להחשב האיש אשר יציב גבולים לאמר: רק בצעדים מדודים כאלה,
שבאו לפנינו בחויון של הרגלנו הקטן, מגיעות הנן המגמות הנצחיות לתכליתן.
בשעה שאנו ,רואים את העושר והגבורה, ההוד והתפארת, במציאות בכל עבר
ופנה, אדרבה, ישיב הרוח הגדול אשר לאדם המלא עז חופש, אנחנו לא נרושש
את ציורנו, ואת הכרתנו לא נגיש לנחושתים. עינינו רואות כי הכל הוא
גדול לאין תכלית, חק ההתפתחות גדול לאין שיעור וקץ וכח מדלג גדול לאין
קץ, כל אחד התגלה לפי צרכו להשלמת החוג המתגלה, והמגמות והאידיאלים
האלהיים המה נפעלים מכל המצוי, מכל דבר לפי הצורך היותר מלא והיותר
שלם, ואין שום מעצור לא לדרך ההתפתחות ולא לדרך הדליגה, שאנו חשים
את האחרונה ביותר במרחב הרוח, ובסדרי החיים, בפרט בזמנים של תסיסה
והרת עולם. ושפלה מאד תהיה בעינינו, עכשיו ביחוד לפי ההרחבה של
המדעים הגלויים, מגודל המציאות ועושר החיים שבו, אותה הגזירה האקסיומית
האומרת שאין דילוג במציאות, הדומה ברפיונה לכל הגזירות השליליות של
הפילוסופיות הקדומות על המציאות הממשי, כמו "הגרמים השמימיים אינם לא
יבשים ולא לחים"    וכיוצא בהן שהן מתבדות יותר מגזירותיהן החיוביות,
קל-וחומר מעדי ראיה ש"לא ראינו אינה ראיה" .   והגזרה התבונית תאמר
בבטחה נאמנה, שהכל יש במציאות, ומפני שהעושר הגדול של המציאות ההולך
ואור לפנינו, כל מה שאנו מוסיפים להכירו, כשהוא יכניס אותנו למדה זו
לומר שאין דילוג במציאות, מפני שאין שום מדרגה חסרה, ואין שום מעבר
נשמט, על-כן במקום שהצורך של הגודל וההשלמה העולמית, עדי עד, מביא
שהמעבר ההוא צריך שיהיה נשלם על ידי תכונה של דילוג, אם היה זה הצביון
חסר, רק אז היה הדילוג היותר חשוך ומוכחש נמצא במציאות, - דילוג של
קרע והירוס שאין בו איחוי ובנין, שזה אי אפשר באמת שיהיה נמצא לפי
מדת העושר והגודל של הכל, המתגלה לעינינו באור מבהיק ההולך ומתרחב,
הולך ואור. ע"כ הולכים הנחלים ומתפלגים גם בשטף תקומתה של כנסת
ישראל, המפתח הקטנה של פלטרין האחוזה בשלשלת הגדולה, של שם ד'
האלהים הגדול, שגדלוהו בשם המפורש    בימי עזרא,  וכיוצא בו לכל עת
פקידה של התעודדות כללית לישראל. מעבר מזה - "כי לא בחפזון תצאו
ובמנוסה לא תלכון כי הולך לפניכם ד' ומאספכם אלהי ישראל" .   ומעבר מזה
 "קול דודי הנה זה בא מדלג על ההרים מקפץ על הגבעות" .   "ופתאום יבוא
 אל היכלו האדון אשר אתם מבקשים, ומלאך הברית אשר אתם חפצים"
   דברים כאלה יזכירו אותנו את הלימוד שראוי לנו עכשו לשננו ולהרחיבו,
 שכל אותם הדברים שבמעמד ידיעות העולם ודרישות החכמות, שבאו ביחוד
 מההשערות החדשות, אם יהיה להם מקום באמיתת המציאות, ואם יזכו לבא
לאיזה מצב של בירור, אז לא די שלא יסבבו חולשה ונוקף לב למעמד תורת
אלהים חיים, תורת אמת וחיי עולם אשר נטע בתוכנו, כי אם דוקא על ידם עוד
 יתגדל וישתגב האור האלהי ההולך ומאיר מאורם של ישראל, על ידי תסיסת
הרעיון שיהיו מסבבים, להעמיד דברים על בורים, בדברים שמתפרסמים
והולכים, להעמיד את הכלל כולו במצב הכשר כזה, שמבלעדם לא היו יכולים
לעמד בו רק יחידי סגולה.
   ואותו ההכשר של הזיקוק של המדע האלהי ירומם את הכלל מעל אותה השפלות
של צורת עבודת אלהים פחותה, מלובשת בעבדות מתמוגגת כואבת וקודרת, שלא
די שהחיים כי-אם גם המוסר עצמו סובל ממנה, מפני שאינה יכולה להתרומם
ממעל להאיגואיזם הפעוט, למעלת עבודה רוממה, בהירה ומאירה, הנובעת
מעומק נפש טהורה וחזקה, החפצה להתנשא תמיד יותר ויותר אל מול הרוממות
והעז של החפצים האלהיים ההולכים ומבהיקים את דרכי החיים. ואז תצא
עצמותה של עבודת אלהים מעוטרת ומחוגרת בגבורת עבודת הלאם, "עבדו
את ה' אלהיכם ואת עמו ישראל"   , שהיא צריכה בטבעה גדולה ועז, "חזק
ונתחזק בעד עמנו ובעד ערי אלהינו" .
   במי אתה מוצא מקור לאורה גדולה זאת? באומה זו, שרוממות מבחר
שאיפותיה האמוניות היא ההבטחה הנאמנה של "והתהלכתי בתוככם, אטייל
עמכם בגן עדן - ולא תזדעזעו ממני, יכול לא תיראו ממני ת"ל והייתי לכם
לאלהים" .  הזעזוע בא מחוסר הכשר, מקטנות נפש מצד שהיא עסוקה רק
עם האור הנופל לה במדה מועטת, מציור העצם, בערכו הבוסרי, שהחושך
יוכל על ידו להתגבר כל-כך עד כדי אותה ההזיה הרחבה של עבודה-זרה
וכל ענפיה. אבל היראה, היא יראת הכבוד והרוממות המוסיפה עז ואורה,
המתמלאת לפי אותו הגודל של שיקוף האידיאלים המוסריים והשכליים
הגנוזים, שההוגה בם מתיחש אליהם בכל הוד, כבוד וגדולה, ועל ידם מתעלה
מתעדן אותו הרגש הפנימי של אור האמת, של ברק העצם מקור המקורות
עדי עד. עד שבכל אוצרות החיים מתממים שני החזיונות של הרגש ושל
ההשכלה האלהית ברום עזם, המאגדים יחד את כל יתר הסיבות והתכונות
המביאות את האומה בכללה לידי הכרת ערכה, וברור חפצה לשוב אל
המעמד ואל המקום אשר שם קנתה את כל הגדולות אשר ברוחה ; ששם היתה
רבתי עם רבתי בגויים   , רבתי בדעות, ולהגביר בקרבה הסכמה אלהית אמיצה
לעשות את כל השתדלותה לרוממות קרנה והטבת מצבה בארצות גלותה,
מעלות לעלות על ידם אל הסולם העולה עד הר קדש אלהינו ; ולהגדיל
ולהאדיר את כבודה וערכה של כנסת ישראל היושבת במקום חיי האומה, על
אדמת הקדש, כדי שתהיה מתקרבת וצפויה לישועה, ומוכנת יותר להוציא
אל הפועל את האידיאלים האלהיים הרמים הכלולים בעבודתה, עבודה תמה,
עבודת אלהים אמת, אל אלהי ישראל.
  והיה ביום ההוא לא יהיה אור יקרות וקפאון. והיה יום אחד הוא יודע
לד' לא יום ולא לילה והיה לעת ערב יהיה אור. והיה ביום ההוא יצאו מים
חיים מירושלים חצים אל הים הקדמוני וחצים אל הים האחרון בקיץ ובחורף
יהיה. והיה ד' למלך על כל הארץ ביום ההוא יהיה ד' אחד ושמו אחד .
                במהרה בימינו אמן
